*ID_,*TIPOQ_,*CASO_,*DATAPUB_,*DATAAGG_,*TITOLO_,*TXT_,*LINK_
1,cds,cecchettin,gen2025,gen2025,"Giulia Cecchettin e Sammy Basso, il presidente Mattarella li ricorda a fine anno. Gino: «Ci incoraggia a guardare avanti»","Nel messaggio di fine anno agli italiani il presidente della Repubblica, Sergio Mattarella, ha ricordato due ragazzi che sono rimasti nel cuore di tutti: Sammy Basso e Giulia Cecchettin. Nel sottolineare che l’Istituto dell’Enciclopedia italiana Treccani ha scelto «rispetto» come parola dell’anno e che «i giovani sono la grande risorsa del nostro Paese», il capo dello Stato ha rivolto un pensiero a Sammy, il più longevo malato al mondo di progeria, causa dell’invecchiamento precoce. Il giovane vicentino, morto nell’ottobre scorso a 28 anni, non si è lasciato abbattere dalla malattia, si è laureato con lode in Scienze naturali all’Università di Padova, è diventato biologo, scrittore e fondatore, nel 2005, dell’Associazione italiana progeria. «La fine dell’anno è anche tempo di bilancio — ha detto Mattarella in diretta televisiva — ho incontrato valori e comportamenti positivi e incoraggianti nel volto, nei gesti, nelle testimonianze di tanti nostri concittadini. Li ho incontrati nel coraggio di chi ha saputo trasformare il suo dolore, causato da un evento della vita, in una missione per gli altri. Li ho letti nelle parole di Sammy Basso, che insegnano a vivere una vita piena, oltre ogni difficoltà. Si trovano nel rumore delle ragazze e dei ragazzi che non intendono tacere di fronte allo scandalo dei femminicidi». E qui il presidente ha ricordato Giulia Cecchettin, la studentessa ventiduenne di Vigonovo uccisa con 75 coltellate l’11 novembre 2023 a Fossò dall’ex fidanzato Filippo Turetta, coetaneo di Torreglia appena condannato all’ergastolo. «Siamo stati drammaticamente coinvolti nell’orrore per l’inaccettabile sorte di Giulia Cecchettin e, come lei, di tante altre donne uccise dalla barbarie di uomini che non rispettano la libertà e la dignità femminile e, in realtà, non rispettano neppure se stessi — ha scandito Mattarella —. Non vogliamo più dover parlare delle donne come vittime. Vogliamo e dobbiamo parlare della loro energia, del loro lavoro, del loro essere protagoniste».  «Sono stato molto felice di sentire il presidente Mattarella parlare di Giulia — confida Gino Cecchettin — non me l’aspettavo, è stata una sorpresa che mi ha riempito il cuore. È un incoraggiamento a procedere con il percorso appena intrapreso, cioè la Fondazione in memoria di Giulia. Il capo dello Stato mi aveva telefonato tre settimane dopo il delitto, all’inizio del dicembre 2023, manifestando il suo profondo cordoglio per la tragedia che la mia famiglia stava vivendo. Si è detto molto colpito da quanto era accaduto e io ho particolarmente apprezzato le sue parole, perché giunte nel momento in cui ne avevo più bisogno. Forse questo riferimento a mia figlia è anche il frutto del lavoro che stiamo facendo per sensibilizzare la collettività — aggiunge Cecchettin —. Una scelta che portiamo avanti pur nel dolore che si rinnova ogni volta in cui si torna a parlare di episodi tanto infelici. Ma lo facciamo per un fine superiore. Ringrazio il capo dello Stato, anche perché sta facendo tantissimo per tutti gli italiani, rimettendo al centro della nostra vita i valori più alti: il rispetto, l’altruismo e l’amore verso il prossimo». Il papà di Giulia non dimentica Sammy Basso: «L’ho conosciuto nel 2023 insieme ai miei figli Elena e Davide e la percezione ricevuta è stata quella di una persona eccezionale. Insegnava la vita nella sua essenza più profonda, cioè cercando la felicità, come stiamo facendo adesso noi». Felicemente sorpresa anche Laura Lucchin, mamma di Sammy, che alla Rai ha dichiarato: «Mi hanno fatto molto piacere le parole del presidente Mattarella. Sammy ci ha insegnato a guardare la vita con occhi veri». Vai a tutte le notizie di Venezia Mestre Iscriviti alla newsletter del Corriere del Veneto 2 gennaio 2025 ( modifica il 2 gennaio 2025 | 08:58) © RIPRODUZIONE RISERVATA",https://corrieredelveneto.corriere.it/notizie/cronaca/25_gennaio_02/il-presidente-mattarella-a-fine-anno-ricorda-giulia-cecchettin-e-sammy-basso-gino-ci-incoraggia-a-guardare-avanti-da837c20-6cd7-4374-822a-e1ed30017xlk.shtml
2,cds,cecchettin,dic2024,dic2024,"Mattarella ricorda Giulia Cecchettin: Stop femminicidi, rispettare dignità e libertà femminile","Agenzia VISTA / Alexander Jakhnagiev   Roma, 31 dicembre 2024
Il tradizionale discorso di fine anno del Presidente Mattarella. “La Pace mai così urgente”, la liberazione di Cecilia Sala, i miliardi spesi per nuovi armamenti e i pochissimi fondi destinati alla tutela dell’ambiente. L'urgenza della pace in Ucraina e in Medio Oriente, le liste infinite della sanità pubblica, il ruolo dei giovani. Alcuni dei temi di cui ha parlato il Presidente Mattarella.  ",https://video.corriere.it/politica/voci-dal-parlamento/mattarella-ricorda-giulia-cecchettin-stop-femminicidi-rispettare-dignita-liberta-femminile/7e7e950c-c7c1-11ef-be57-92748a49bbf9
3,cds,cecchettin,dic2024,dic2024,Il testo integrale del discorso di fine anno di Mattarella,"Care concittadine e cari concittadini,questo nostro incontro tradizionale mi consente di rivolgere l’augurio più sincero a tutti voi, a chi si trova in Italia e agli italiani che sono all’estero.Stiamo vivendo come ogni fine anno ore di attesa per un tempo nuovo che viene e che speriamo migliore.Ore in cui cerchiamo la serenità rinsaldando i nostri rapporti. Nelle nostre comunità, nelle famiglie, nelle amicizie. Facciamo i nostri auguri e ne riceviamo. Non è soltanto un rito, è la dimostrazione della nostra natura più autentica, quella che ci chiama alla relazione con gli altri.Lo facciamo, dobbiamo farlo tanto più in quanto viviamo momenti difficili. Quando migliaia di vittime civili delle guerre in corso turbano tragicamente le nostre coscienze. Nella notte di Natale si è diffusa la notizia che a Gaza una bambina di pochi giorni è morta assiderata. Nella stessa notte di Natale feroci bombardamenti russi hanno colpito le centrali di energia delle città dell’Ucraina per costringere quella popolazione civile al buio e al gelo.Gli innocenti rapiti da Hamas, e tuttora ostaggi, vivono un secondo inizio di anno in condizioni disumane. Queste forme di barbarie non risparmiano neppure il Natale e le festività più sentite.Eppure mai come adesso la pace grida la sua urgenza.  La pace che la nostra Costituzione indica come obiettivo irrinunziabile, che l’Italia ha sempre perseguito, anche con l’importante momento quest’anno della presidenza del G7. La pace di cui l’Unione Europea è storica espressione. La pace che non significa sottomettersi alla prepotenza di chi aggredisce gli altri Paesi con le armi, ma la pace del rispetto dei diritti umani, la pace del diritto di ogni popolo alla libertà e alla dignità.Perché è giusto. E - se questo motivo non fosse ritenuto sufficiente - perché è l’unica garanzia di una vera pace, evitando che vengano aggrediti altri Paesi d’Europa.Questo è, quindi, il primo augurio che tutti ci rivolgiamo. Che il nuovo anno porti vera pace ovunque. Interpreto, in queste ore, l’angoscia di tutti per la detenzione di Cecilia Sala. Le siamo vicini in attesa di rivederla al più presto in Italia.Quanto avviene segnala ancora una volta il valore della libera informazione. Tanti giornalisti rischiano la vita per documentare quel che accade nelle sciagurate guerre ai confini dell’Europa, in Medio Oriente e altrove. Spesso pagano a caro prezzo il servizio che rendono alla comunità. La notte di Natale Papa Francesco - cui invio auguri pieni di riconoscenza - ha aperto il Giubileo, facendo risuonare nel mondo il richiamo alla speranza. Quelle di questa sera sono ore di speranza nel futuro, nell’anno che viene. Tocca a noi saperla tradurre in realtà. Cosa significa concretamente coltivare fiducia in un tempo segnato, oltre che dalle guerre, da squilibri, da conflitti? Vi è bisogno di riorientare la convivenza, il modo di vivere insieme. In questo periodo sembra che il mondo sia sottoposto a una allarmante forza centrifuga, capace di dividere, di allontanare, di radicalizzare le contrapposizioni.Sono lacerate le pubbliche opinioni. Faglie profonde attraversano le nostre società. La realtà che viviamo ci presenta contraddizioni che generano smarrimento, sgomento, talvolta senso di impotenza. A livello globale aumenta in modo esponenziale la ricchezza di pochissimi mentre si espande la povertà di tanti.La crescita della spesa in armamenti, innescata nel mondo dall’aggressione della Russia all’Ucraina - che costringe anche noi a provvedere alla nostra difesa - ha toccato quest’anno la cifra record di 2.443 miliardi di dollari. Otto volte di più di quanto stanziato alla recente Cop 29, a Baku, per contrastare il cambiamento climatico, esigenza, questa, vitale per l’umanità. Una sconfortante sproporzione. Luci e ombre riguardano anche la nostra Italia. La scienza, la ricerca, le nuove tecnologie aprono possibilità inimmaginabili fino a poco tempo addietro per la cura di malattie ritenute inguaribili. Nello stesso tempo vi sono lunghe liste d’attesa per esami che, se tempestivi, possono salvare la vita. Numerose persone rinunciano alle cure e alle medicine perché prive dei mezzi necessari. I dati dell’occupazione sono incoraggianti. Resistono tuttavia aree di precarietà, di salari bassi, di lavoratori in cassintegrazione.L’export italiano registra dati positivi, e così il turismo. Segno che il Paese esercita una forza di attrazione, che va anche al di là delle sue bellezze naturali, delle sue città d’arte, della sua cultura.Con questo aspetto confortante stride il fenomeno dei giovani che vanno a lavorare all’estero perché non trovano alternative, spesso dopo essersi laureati. Tra Nord e Sud c’è una disuguale disponibilità di servizi. Continua il pericolo dell’abbandono delle aree interne e montane.Colmare queste distanze. Assicurare una effettiva pienezza di diritti è il nostro compito. Il mutamento del clima incide decisamente anche sugli eventi meteo che subiamo in Italia: ne abbiamo ripetute testimonianze. Le alluvioni non possono più essere considerate fatti straordinari. Sono frequenti e vanno quindi prevenute con lungimiranza, rimuovendo le condizioni che provocano sciagure.Un’attenzione particolare richiede il fenomeno della violenza. Tocca tutto il mondo ma diviene ancor più allarmante quando coinvolge i nostri ragazzi.Bullismo, risse, uso di armi. Preoccupante diffondersi del consumo di alcool e di droghe, vecchie e nuove, anche tra i giovanissimi. Comportamenti purtroppo alimentati dal web che propone sovente modelli ispirati alla prepotenza, al successo facile, allo sballo. I giovani sono la grande risorsa del nostro Paese. Possiamo contare sul loro entusiasmo, sulla loro forza creativa, sulla generosità che manifestano spesso. Abbiamo il dovere di ascoltare il loro disagio, di dare risposte concrete alle loro esigenze, alle loro aspirazioni.La precarietà e l’incertezza che avvertono le giovani generazioni vanno affrontate con grande impegno anche perché vi risiede una causa rilevante della crisi delle nascite che stiamo vivendo. Si intrecciano, quindi, straordinarie potenzialità e punti di debolezza da risolvere. Impegniamoci per una comune speranza che ci conduca con fiducia verso il futuro. L’Istituto della Enciclopedia Italiana Treccani ha scelto, come parola dell’anno, «rispetto».Il rispetto verso gli altri rappresenta il primo passo per una società più accogliente, più rassicurante, più capace di umanità. Il primo passo sulla strada per il dialogo, la collaborazione, la solidarietà, elementi su cui poggia la nostra civiltà.Rispetto della vita, della sicurezza di chi lavora. L’ultima tragedia pochi giorni fa, a Calenzano: cinque persone sono morte. Non possono più bastare parole di sdegno: occorre agire, con responsabilità e severità. Gli incidenti mortali - tutti - si possono e si devono prevenire. Rispetto della dignità di ogni persona, dei suoi diritti. Anche per chi si trova in carcere. L’alto numero di suicidi è indice di condizioni inammissibili. Abbiamo il dovere di osservare la Costituzione che indica norme imprescindibili sulla detenzione in carcere. Il sovraffollamento vi contrasta e rende inaccettabili anche le condizioni di lavoro del personale penitenziario. I detenuti devono potere respirare un’aria diversa da quella che li ha condotti alla illegalità e al crimine. Su questo sono impegnati generosi operatori, che meritano di essere sostenuti. La fine dell’anno è anche tempo di bilancio. Ho incontrato valori e comportamenti positivi e incoraggianti nel volto, nei gesti, nelle testimonianze di tanti nostri concittadini. Li ho incontrati nel coraggio di chi ha saputo trasformare il suo dolore, causato da un evento della vita, in una missione per gli altri. Li ho letti nelle parole di Sammy Basso che insegnano a vivere una vita piena, oltre ogni difficoltà. Si trovano nel rumore delle ragazze e dei ragazzi che non intendono tacere di fronte allo scandalo dei femminicidi.Siamo stati drammaticamente coinvolti nell’orrore per l’inaccettabile sorte di Giulia Cecchettin e, come lei, di tante altre donne uccise dalla barbarie di uomini che non rispettano la libertà e la dignità femminile e, in realtà, non rispettano neppure sé stessi. Non vogliamo più dover parlare delle donne come vittime. Vogliamo e dobbiamo parlare della loro energia, del loro lavoro, del loro essere protagoniste. Ho fatto riferimento ad alcuni esempi di persone che hanno scelto di operare per il bene comune perché è proprio questa trama di sentimenti, di valori, di tensione ideale quel che tiene assieme le nostre comunità e traduce in realtà quella speranza collettiva che insieme vogliamo costruire.È questa medesima trama che ci consentirà di evitare quelle divaricazioni che lacerano le nostre società producendo un deserto di relazioni, un mondo abitato da tante solitudini. Siamo tutti chiamati ad agire, rifuggendo da egoismo, rassegnazione o indifferenza. Nella quotidiana esperienza di tanti nostri concittadini si manifesta un sentimento vivo, sempre attuale, dell’idea di Patria.Mi ha colpito, di recente, l’entusiasmo degli allievi della nostra Marina militare, su nave Trieste, all’avvio del loro servizio per l’Italia e per i suoi valori costituzionali. Come stanno facendo in questo momento tanti nostri militari in diversi teatri operativi. Ad essi rinnovo la riconoscenza della Repubblica. Patriottismo è quello dei medici dei pronto soccorso, che svolgono il loro servizio in condizioni difficili e talvolta rischiose. Quello dei nostri insegnanti che si dedicano con passione alla formazione dei giovani. Di chi fa impresa con responsabilità sociale e attenzione alla sicurezza. Di chi lavora con professionalità e coscienza. Di chi studia e si prepara alle responsabilità che avrà presto. Di chi si impegna nel volontariato. Degli anziani che assicurano sostegno alle loro famiglie.È patriottismo quello di chi, con origini in altri Paesi, ama l’Italia, ne fa propri i valori costituzionali e le leggi, ne vive appieno la quotidianità, e con il suo lavoro e con la sua sensibilità ne diventa parte e contribuisce adarricchire la nostra comunità. È fondamentale creare percorsi di integrazione e di reciproca comprensione perché anche da questo dipende il futuro delle nostre società. La sicurezza rimane una preoccupazione dei cittadini e massimo sostegno deve essere assicurato alle vittime dei reati.Dal Rapporto Censis, sulla base di dati del Ministero dell’Interno, risulta che, dal 2013 al 2024, sono stati raggiunti risultati significativi sul fronte della prevenzione, con una forte riduzione degli omicidi volontari, delle rapine, dei furti nelle abitazioni.Siamo grati alle Forze dell’Ordine, presidio della libertà dei cittadini, per il contributo decisivo che recano alla cornice di sicurezza in cui vive il nostro Paese. Si affacciano nuovi odiosi fenomeni, a partire dalle truffe agli anziani, alle aggressioni via web ai ragazzi, alla violenza di strada, crimini contro i quali le Forze dell’Ordine sono fortemente impegnate. Desidero rivolgere un saluto alle donne e agli uomini di sport in questo che è stato un anno olimpico e paralimpico. Ricordo le notti di Parigi, l’orgoglio dei nostri atleti attorno alla nostra bandiera. Sono a loro grato per i successi e ancor di più per l’autentico spirito sportivo con cui hanno vissuto la loro partecipazione: un bell’esempio, ben oltre i confini dello sport. Nel 2025 celebreremo gli ottanta anni della Liberazione.È fondamento della Repubblica e presupposto della Costituzione, che hanno consentito all’Italia di riallacciare i fili della sua storia e della sua unità.Una ricorrenza importante. Reca con sé il richiamo alla liberazione da tutto ciò che ostacola libertà, democrazia, dedizione all’Italia, dignità di ciascuno, lavoro, giustizia. Sono valori che animano la vita del nostro Paese, le attese delle persone, le nostre comunità. Si esprimono e si ricompongono attraverso l’ampia partecipazione dei cittadini al voto, che rafforza la democrazia; attraverso la positiva mediazione delle istituzioni verso il bene comune, il bene della Repubblica: è questo il compito alto che compete alla politica. Siamo chiamati a consolidare e sviluppare le ragioni poste dalla Costituzione alla base della comunità nazionale. È un’impresa che si trasmette da una generazione all’altra.Perché la speranza non può tradursi soltanto in attesa inoperosa.La speranza siamo noi. Il nostro impegno. La nostra libertà. Le nostre scelte. Buon anno a tutti!  Se vuoi restare aggiornato sulle notizie di politica iscriviti alla newsletter ""Diario Politico"". E' dedicata agli abbonati al Corriere della Sera e arriva due volte alla settimana alle 12. Basta cliccare qui. 31 dicembre 2024 © RIPRODUZIONE RISERVATA",https://www.corriere.it/politica/24_dicembre_31/il-testo-integrale-del-discorso-di-fine-anno-di-mattarella-6424eda0-e15c-4628-880a-c86a8d94fxlk.shtml
4,cds,cecchettin,dic2024,dic2024,"«Italia», «Pace» e «Comunità»: le parole utilizzate dal capo dello Stato Mattarella nel suo messaggio di fine anno","Il messaggio di fine anno per il 2024 del presidente Sergio Mattarella, rivolto alle «concittadine» e ai «concittadini», consta di 1912 parole. Si tratta di un testo dunque mediamente più lungo rispetto alla tradizione, anche se già il discorso di fine 2023 aveva raggiunto le 1864 parole.«Italia», ripetuto 9 volte, è la parola più presente nel discorso del Presidente, seguita da «Pace», una ricorsività – l’anno scorso era questa la parola più citata, ben 11 volte – che contraddistingue il periodo di guerra che il mondo sta tuttora vivendo. Un periodo di violenze che di fatto è stato il tema con cui Mattarella ha aperto, citando il conflitto in Medio Oriente e quello in Ucraina. La parola «Guerra», che con «Violenza» si presentava come la parola con più ricorrenze (rispettivamente 8 e 9) dopo appunto «Pace» lo scorso anno, ha però una presenza fortemente ridotta. Le parole scelte dal Quirinale per il messaggio di quest’anno sembrano più orientate verso i valori positivi: accompagnano l’augurio del Presidente che «il nuovo anno porti vera pace ovunque». «Comunità», «Vita» e «Speranza» sono dunque sul terzo gradino del podio delle parole maggiormente ripetute da Mattarella, subito seguite da «Rispetto», «Libertà» e «Valori» con 5 occorrenze ognuna. Abbiamo individuato anche un trittico finale, parole che vengono ripetute 4 volte ognuna, che insieme alle altre citate vanno a costruire un messaggio proiettato al futuro: «Costituzione», «Giovani» e «Dignità».Infine, sono stati tre gli italiani citati nominalmente da Mattarella nel suo messaggio. Si tratta di Cecilia Sala, la giornalista arrestata a Teheran, Sammy Basso, il 28enne malato di progeria scomparso lo scorso ottobre, Giulia Cecchettin, la ragazza uccisa dal fidanzato lo scorso anno.  31 dicembre 2024 © RIPRODUZIONE RISERVATA",https://www.corriere.it/tecnologia/24_dicembre_31/italia-pace-e-comunita-le-parole-utilizzate-dal-capo-dello-stato-mattarella-nel-suo-messaggio-di-fine-anno-f83fa184-a4d1-43d6-a049-a125212e4xlk.shtml
5,cds,cecchettin,dic2024,dic2024,Il discorso di Mattarella: le parole del presidente della Repubblica del 31 dicembre 2024,"La Presidente del Consiglio, Giorgia Meloni, ha avuto un cordiale colloquio telefonico con il Presidente della Repubblica, Sergio Mattarella, nel corso del quale ha espresso al Capo dello Stato l'apprezzamento personale e del Governo per il messaggio di fine anno. Nel corso del colloquio, Meloni ha apprezzato il richiamo del Presidente al valore fondante del patriottismo, come motore dell'azione quotidiana e sentimento vivo che muove l'impegno di quanti sono al servizio della cosa pubblica e della comunità nazionale. Piena condivisione sulla necessità di affrontare il crescente disagio che attraversa le giovani generazioni, proponendo risposte concrete ed efficaci. Altrettanto condivisibile il richiamo ai positivi segnali macroeconomici, in particolare sull'export e sull'occupazione, con il contestuale impegno ad intensificare l'azione per ridurre le aree di precarietà e lavoro povero. Siamo chiamati a consolidare e sviluppare le ragioni poste dalla Costituzione alla base della comunità nazionale. È un’impresa che si trasmette da una generazione all’altra. Perché la speranza non può tradursi soltanto in attesa inoperosa. La speranza siamo noi. Il nostro impegno. La nostra libertà. Le nostre scelte». Nel 2025 saranno celebrati gli ottanta anni della Liberazione. «È fondamento della Repubblica e presupposto della Costituzione, che hanno consentito all’Italia di riallacciare i fili della sua storia e della sua unità», ha sottolineato il capo dello Stato, «una ricorrenza importante. Reca con sé il richiamo alla liberazione da tutto ciò che ostacola libertà, democrazia, dedizione all’Italia, dignità di ciascuno, lavoro, giustizia. Sono valori che animano la vita del nostro Paese, le attese delle persone, le nostre comunità. Si esprimono e si ricompongono attraverso l’ampia partecipazione dei cittadini al voto, che rafforza la democrazia; attraverso la positiva mediazione delle istituzioni verso il bene comune, il bene della Repubblica: è questo il compito alto che compete alla politica». La sicurezza, ha ricordato Mattarella, rimane una preoccupazione dei cittadini e massimo sostegno deve essere assicurato alle vittime dei reati. «Si affacciano però nuovi odiosi fenomeni, a partire dalle truffe agli anziani, alle aggressioni via web ai ragazzi, alla violenza di strada, crimini contro i quali le Forze dell’Ordine sono fortemente impegnate». Ma patriottismo è anche quello di chi, con origini in altri Paesi, «ama l’Italia, ne fa propri i valori costituzionali e le leggi, ne vive appieno la quotidianità, e con il suo lavoro e con la sua sensibilità ne diventa parte e contribuisce ad arricchire la nostra comunità. È fondamentale creare percorsi di integrazione e di reciproca comprensione perché anche da questo dipende il futuro delle nostre società». Un pensiero è andato all’idea di Patria. «Patriottismo», ha spiegato Mattarella, «è quello dei medici dei pronto soccorso, che svolgono il loro servizio in condizioni difficili e talvolta rischiose. Quello dei nostri insegnanti che si dedicano con passione alla formazione dei giovani. Di chi fa impresa con responsabilità sociale e attenzione alla sicurezza. Di chi lavora con professionalità e coscienza. Di chi studia e si prepara alle responsabilità che avrà presto. Di chi si impegna nel volontariato. Degli anziani che assicurano sostegno alle loro famiglie». Nel fare un bilancio di fine anno, Mattarella ha voluto ricordare il coraggio di chi ha saputo trasformare il proprio dolore, causato da un evento della vita, in una missione per gli altri. «Li ho letti nelle parole di Sammy Basso che insegnano a vivere una vita piena, oltre ogni difficoltà.Si trovano nel rumore delle ragazze e dei ragazzi che non intendono tacere di fronte allo scandalo dei femminicidi. Siamo stati drammaticamente coinvolti nell’orrore per l’inaccettabile sorte di Giulia Cecchettin e, come lei, di tante altre donne uccise dalla barbarie di uomini che non rispettano la libertà e la dignità femminile e, in realtà, non rispettano neppure sé stessi». «Abbiamo il dovere di osservare la Costituzione che indica norme imprescindibili sulla detenzione in carcere», ha detto Mattarella. «Il sovraffollamento vi contrasta e rende inaccettabili anche le condizioni di lavoro del personale penitenziario. I detenuti devono potere respirare un’aria diversa da quella che li ha condotti alla illegalità e al crimine. Su questo sono impegnati generosi operatori, che meritano di essere sostenuti». «Rispetto» è la parola su cui il presidente della Repubblica si è più soffermato. «L’Istituto della Enciclopedia italiana Treccani ha scelto, come parola dell’anno, “rispetto”», ha ricordato. E dunque: «Rispetto verso gli altri, che rappresenta il primo passo per una società più accogliente, più rassicurante, più capace di umanità. Il primo passo sulla strada per il dialogo, la collaborazione, la solidarietà, elementi su cui poggia la nostra civiltà». Poi: «Rispetto della vita, della sicurezza di chi lavora. L’ultima tragedia pochi giorni fa, a Calenzano: cinque persone sono morte. Non possono più bastare parole di sdegno: occorre agire, con responsabilità e severità. Gli incidenti mortali - tutti - si possono e si devono prevenire.Rispetto della dignità di ogni persona, dei suoi diritti. Anche per chi si trova in carcere. L’alto numero di suicidi è indice di condizioni inammissibili». Per Mattarella, fondamentale è ascoltare i giovani, vera risorsa del nostro Paese. «Possiamo contare sul loro entusiasmo, sulla loro forza creativa, sulla generosità che manifestano spesso. Abbiamo il dovere di ascoltare il loro disagio, di dare risposte concrete alle loro esigenze, alle loro aspirazioni». Un pensiero sentito il presidente della Repubblica l'ha rivolto ai giovani in pericolo. «Un’attenzione particolare richiede il fenomeno della violenza. Tocca tutto il mondo ma diviene ancor più allarmante quando coinvolge i nostri ragazzi. Bullismo, risse, uso di armi. Preoccupante diffondersi del consumo di alcool e di droghe, vecchie e nuove, anche tra i giovanissimi. Comportamenti purtroppo alimentati dal web che propone sovente modelli ispirati alla prepotenza, al successo facile, allo sballo». Ma ai dati buoni si contrappongono quelli cattivi. «Con questo aspetto confortante stride il fenomeno dei giovani che vanno a lavorare all’estero perché non trovano alternative, spesso dopo essersi laureati», sono state le parole di Mattarella, «tra Nord e Sud c’è una disuguale disponibilità di servizi. Continua il pericolo dell’abbandono delle aree interne e montane». Ottimismo per alcuni dati economici. «I dati dell’occupazione sono incoraggianti. Resistono tuttavia aree di precarietà, di salari bassi, di lavoratori in cassintegrazione. L’export italiano registra dati positivi, e così il turismo. Segno che il Paese esercita una forza di attrazione, che va anche al di là delle sue bellezze naturali, delle sue città d’arte, della sua cultura». Tuttavia, l'economia deve confrontarsi con anche con altri tipi di risultati, come quelli nella salute. «Mentre scienza, ricerca, nuove tecnologie aprono possibilità inimmaginabili fino a poco tempo addietro per la cura di malattie ritenute inguaribili, allo stesso tempo vi sono lunghe liste d’attesa per esami che, se tempestivi, possono salvare la vita. Numerose persone rinunciano alle cure e alle medicine perché prive dei mezzi necessari». Il capo dello Stato ha voluto confrontare la spesa per gli armamenti con quella per migliorare il clima nel mondo. «La crescita della spesa in armamenti, innescata nel mondo dall’aggressione della Russia all’Ucraina - che costringe anche noi a provvedere alla nostra difesa - ha toccato quest’anno la cifra record di 2.443 miliardi di dollari», ha detto, «otto volte di più di quanto stanziato alla recente Cop 29, a Baku, per contrastare il cambiamento climatico, esigenza, questa, vitale per l’umanità. Una sconfortante sproporzione». «Quelle di questa sera sono ore di speranza nel futuro, nell’anno che viene», ha proseguito Mattarella, «tocca a noi saperla tradurre in realtà. Cosa significa concretamente coltivare fiducia in un tempo segnato, oltre che dalle guerre, da squilibri, da conflitti? Vi è bisogno di riorientare la convivenza, il modo di vivere insieme. In questo periodo sembra che il mondo sia sottoposto a una allarmante forza centrifuga, capace di dividere, di allontanare, di radicalizzare le contrapposizioni». «Interpreto, in queste ore, l’angoscia di tutti per la detenzione di Cecilia Sala. Le siamo vicini in attesa di rivederla al più presto in Italia». Pace, sono le parole del capo dello Stato. Pace che non significa sottomettersi alla prepotenza di chi aggredisce gli altri Paesi con le armi, ma la pace del rispetto dei diritti umani, la pace del diritto di ogni popolo alla libertà e alla dignità. «Perché è giusto. E - se questo motivo non fosse ritenuto sufficiente - perché è l’unica garanzia di una vera pace, evitando che vengano aggrediti altri Paesi d’Europa. Questo è, quindi, il primo augurio che tutti ci rivolgiamo. Che il nuovo anno porti vera pace ovunque». Tante barbarie, ha detto Mattarella, mentre il mondo ha bisogno più che mai di pace. «Eppure mai come adesso la pace grida la sua urgenza. La pace che la nostra Costituzione indica come obiettivo irrinunziabile, che l’Italia ha sempre perseguito, anche con l’importante momento quest’anno della presidenza del G7. La pace di cui l’Unione Europea è storica espressione.La pace che non significa sottomettersi alla prepotenza di chi aggredisce gli altri Paesi con le armi, ma la pace del rispetto dei diritti umani, la pace del diritto di ogni popolo alla libertà e alla dignità». Sergio Mattarella parla in piedi, dalla Sala del Lucernaio, nella palazzina del Fuga al Quirinale, che ospita la dimora privata e lo studio dove il presidente della Repubblica riceve i suoi ospiti. Sullo sfondo si vede, in un'altra stanza, il micro mosaico della Madonna della seggiola di Raffaello, e nello studio l'albero di Natale decorato con le palline che recitano gli articoli della Costituzione, dono dell'associazione Cielo e terra. Mattarella indossa un completo blu, con cravatta in tinta. Come da tradizione, il presidente della Repubblica ha espresso subito «l'augurio più sincero» a tutti gli italiani, sottolineando che non si tratta «soltanto di un rito, è la dimostrazione della nostra natura più autentica, quella che ci chiama alla relazione con gli altri». Sergio Mattarella ha sottolineato come pure della notte di Nella e nelle festività più sentite «le barbarie non vengano risparmiate». Ricordando: «Nella notte di Natale si è diffusa la notizia che a Gaza una bambina di pochi giorni è morta assiderata. Nella stessa notte di Natale feroci bombardamenti russi hanno colpito le centrali di energia delle città dell’Ucraina per costringere quella popolazione civile al buio e al gelo. Gli innocenti rapiti da Hamas, e tuttora ostaggi, vivono un secondo inizio di anno in condizioni disumane». Come ogni 31 dicembre, c'è grande attesa per il discorso di fine anno del presidente della Repubblica seguito da moltissimi italiani e italiane. E allora dove guardarlo? Il discorso di Sergio Mattarella sarà trasmesso su molti canali televisivi tra cui Rai Uno, Rai Due, Rai Tre, Canale 5, Rete 4, La 7, SkyTG24 e Tv200 alle 20.30. Si può seguire anche sul sito del Corriere della Sera.Come sempre, si tratta di un discorso registrato nei giorni passati al palazzo del Quirinale, a Roma - sede della presidenza della Repubblica - in cui Mattarella affronterà i temi che hanno distinto questo 2024 e farà propositi per il 2o25.Qui, l'articolo completo 31 dicembre 2024, 20:12 - Aggiornata il 31 dicembre 2024, 21:46 © RIPRODUZIONE RISERVATA",https://www.corriere.it/politica/diretta-live/24_dicembre_31/discorso-mattarella-presidente-repubblica-fine-anno.shtml
6,cds,cecchettin,dic2024,dic2024,Aumentano le chiamate al 1522 e le richieste d’aiuto ai centri antiviolenza,"  Cresce il numero delle donne che si rivolge ai centri antiviolenza per cercare aiuto e uscire da situazioni di abuso. E crescono anche le chiamate al numero di emergenza 1522. La fotografia dei dati 2024 sulla violenza di genere, dimostra che a fronte dei circa 100 femminicidi del 2024 e della mancanza di una rete di protezione efficace di forze dell’ordine e istituzioni nel dopo-denuncia, aumenta la fiducia delle donne nei centri antiviolenza, considerati luoghi sicuri di accoglienza e libertà. Le strutture del circuito D.i.Re Donne in Rete contro la violenza (rete nazionale con 89 organizzazioni sul territorio, che gestisce Centri antiviolenza e Case rifugio), hanno visto aumentare, per il secondo anno consecutivo, il numero delle donne accolte, con un incremento del 14% sui dati 2023. Nei primi 10 mesi del 2024 i centri antiviolenza D.i.Re hanno accolto 21.842 donne, che secondo la proiezione sui 12 mesi, arrivano a 26.210: 3125 donne in più del 2023, una media di 2184 donne accolte ogni mese nel 2024 (nel 2023 erano 1924 al mese). Antonella Veltri, presidente di D.i.Re Donne in Rete contro la violenza, sottolinea: «Sempre più donne hanno fiducia nell’esperienza e nella competenza dei centri antiviolenza. E sempre di più decidono di uscire da situazioni di abuso rivolgendosi a uno dei nostri centri, dove sanno di trovare accoglienza non giudicante e sicura, che garantisce l’anonimato e la gratuità dell’affiancamento nel percorso di uscita». L’Osservatorio nazionale femminicidi di Non una di meno, ha analizzato 93 femminicidi nel 2024 e altri 48 tentati femminicidi. Dall’analisi emerge che la maggioranza delle donne è stata uccisa da partner o ex a coltellate, come seconda causa di femminicidio ci sono le armi da fuoco, seguono botte e violenza fisica, colpi di forbici o di martello. I dati dell’XI Rapporto Eures evidenziano che crescono le vittime over 65, nel 2024 sono state il 37,4% del totale. E aumentano le figlie uccise, generalmente all’interno di stragi familiari in cui le ragazze diventano vittime collaterali. Anche quando non vengono uccise, le ragazze si scontrano con la violenza maschile. Secondo il rapporto di Differenza Donna, il 43% delle ragazze dichiara di avere subito stalking, violenza verbale e psicologica, aggressioni fisiche e sessuali. Mariangela Zanni, presidente del Centro Veneto Progetti Donna e consigliera nazionale D.i.Re, fa notare: «Nel 2024 c’è stata più consapevolezza da parte delle donne nel cercare aiuto e c’è stata una comunicazione efficace sui numeri antiviolenza che ha portato a rivolgersi con fiducia ai centri del territorio. Anche nella rete di protezione di forze dell’ordine, istituzioni, sistema giudiziario qualcosa è cambiato. Dopo il femminicidio di Giulia Cecchettin, l’attenzione delle forze dell’ordine si è rafforzata, ma la rete istituzionale non è ancora omogenea sul territorio. Molto dipende dalla formazione sulla violenza di genere e dalla sensibilità delle forze dell’ordine e di chi lavora sistema giudiziario, differenti da regione a regione, da provincia a provincia». Due restano i nodi principali da risolvere: l’insufficienza dei finanziamenti del governo (e delle Regioni) ai centri antiviolenza e i ritardi con cui arrivano i fondi, fondamentali per riuscire a seguire e proteggere tutte le donne in difficoltà. E il numero delle case di fuga, ancora poche rispetto alla necessità. A dimostrazione della maggiore consapevolezza delle donne nel cercare sostegno per uscire dalla violenza, ci sono i dati del numero verde. Le donne che chiamano il numero 1522 sono in aumento. Il servizio, gratuito, è stato attivato nel 2006 dal Dipartimento per le pari opportunità del governo, è disponibile 7 giorni su 7 e 24 ore su 24, dal 2009 offre servizi anche alle vittime di stalking. Nei primi sei mesi del 2024 quasi 33mila le chiamate al 1522, con un aumento del 37,3% di telefonate rispetto allo stesso periodo del 2023. La provincia da cui arrivano più richieste è quella di Ferrara (Emilia Romagna), con 33,8 chiamate ogni 10mila donne con più di 14 anni. Seguono, ma a distanza, Roma (Lazio) con 13,8 chiamate e Cagliari (Sardegna) con 13,2. La provincia con meno telefonate è Enna (Sicilia) con 2,25. L’aumento di richieste riguarda soprattutto informazioni, chiarimenti sugli strumenti normativi di tutela di chi si trova in situazione di violenza e informazioni sui centri antiviolenza. Tra gli altri motivi delle chiamare, c’è lo stalking, con un forte incremento rispetto allo stesso trimestre del 2023 (+97%). Le campagne di comunicazione per diffondere il numero antiviolenza 1522 hanno funzionato: 5.459 persone l’hanno chiamato grazie alla comunicazione, ma ruolo centrale resta quello di Internet, poi c’è anche la tivù. La tipologia di violenza principale che viene raccontata all’1522 è quella fisica (43,1%), seguita da quella psicologica (35%) . Molte donne si trovano nell’inferno di più tipi di violenze, quella psicologica è di solito associata a altre forme di abuso. Le donne che chiamano denunciano atti violenti che durano da tempo, oltre la metà (52,3%) riferisce di avere subito violenza per anni. E per la maggioranza il luogo in cui la violenza avviene è la casa (72%). Dato che conferma anche l’elevata percentuale di violenza assistita: oltre la metà delle donne (58,6%) ha figli, il 54% ha figli minori che quasi sempre hanno assistito e subito violenza. Il 73% delle donne che chiama l’1522, poi, non denuncia la violenza per paura delle reazioni del partner. E il fatto che la maggioranza delle donne uccise avesse denunciato (anche più volte), non aiuta ad avere fiducia nelle forze dell’ordine e nelle istituzioni.  Di questo e di altro continueremo a parlare sulla newsletter che potete leggere direttamente dalla casella di posta, ogni martedì alle 19. Per iscrivervi cliccate qui",https://27esimaora.corriere.it/24_dicembre_31/2024-crescono-chiamate-centri-antiviolenza-4f4f2a02-c69b-11ef-9d0b-62f8dceadc46.shtml
7,cds,cecchettin,dic2024,dic2024,"La coppia che si suicida come la figlia, molestata da bambina da un parente. L'ultima intervista al papà: «Quell'uomo un assassino»","Ripubblichiamo per gentile concessione dell'Eco del Chisone di Pinerolo l'intervista integrale al padre di Chiara Giacoletto, Alessandro. L'uomo è morto il 9 dicembre, a pochi giorni di distanza dalla moglie, per le conseguenze di un tentativo di suicidio nella loro casa, non reggevano la memoria della figlia suicida dopo un abuso subito anni prima. ORBASSANO - Chiara è andata via. L’ha fatto in una gelida sera d’inverno. Con un viaggio di sola andata ha deciso, in silenzio, di non tornare indietro. Sopraffatta da un peso troppo grande, ha aspettato che i suoi genitori uscissero a cena con dei loro amici per mettere in atto quanto aveva progettato. Ha assunto degli psicofarmaci e si è tolta la vita impiccandosi ad un termosifone a parete. In casa ha lasciato cinque lettere, destinate alle persone a lei care, chiedendo loro scusa per il suo gesto. Aveva solo 28 anni, un sorriso radioso e un amore per la montagna che la portava a scalare vette e rincorrere sogni.  Chiara non c’è più. È morta il 4 febbraio di due anni fa. Domenica scorsa avrebbe compiuto 31 anni. Era figlia unica. E chi è rimasto, ancora oggi non si dà pace. Suo papà Alessandro Giacoletto è un medico stimato, molto conosciuto a Orbassano. La mamma Cristina, prima del dramma che ha sconvolto le loro esistenze, faceva la farmacista in strada Volvera. A pochi giorni dalla Giornata internazionale contro la violenza sulle donne, Giacoletto racconta la tragedia che ha distrutto la sua famiglia.E non si rassegna a considerare quello di Chiara un suicidio: «Oltre ai terribili casi che la cronaca ci espone a ritmo impressionante e che tutti conoscono e condannano – dice - esiste un mondo sommerso di situazioni esistenziali meno visibili, ma infinitamente più vasto. Mi riferisco alle donne che subiscono molestie o abusi in età infantile o adolescenziale, talora in contesti di degrado, talora all'interno di famiglie cosiddette ""normali"". L’esperienza ci insegna che, fino a quando non si subisce in modo diretto un dramma, non è possibile comprenderne sino in fondo la profondità o l’intensità». Chiara ha deciso di farla finita al termine di una giornata apparentemente ""normale"". A detta di papà Alessandro, somigliava molto - anche fisicamente – a Giulia Cecchettin, studentessa 22enne uccisa poco più di un anno fa dalle mani assassine del suo ex fidanzato. «Stesso sorriso solare, altrettanto bella e sognatrice». Amante dello studio e della letteratura, dopo una infanzia ed una adolescenza apparentemente ""normali"", il suo malessere venne fuori solo nel 2016 alla età di 23 anni, quando la ragazza stava frequentando la facoltà di Medicina. «Venne alla luce con attacchi di panico, ansia, insonnia, incubi. Chiese aiuto. Venne supportata inizialmente da una brava psicologa, poi da un ottimo psicoterapeuta con la collaborazione di uno psichiatra del servizio pubblico e poi ancora da un'altra psicoterapeuta molto brava con cui Chiara aveva un rapporto di amicizia», ricorda il genitore. La giovane aveva trovato ascolto e conforto ma non era stata in grado di rompere completamente il muro del silenzio. E dietro il suo sorriso nascondeva un dolore antico, un grido soffocato che non riusciva a emergere. Le parole non dette l’hanno divorata dentro. Per anni, i suoi genitori hanno cercato di comprendere, di aiutare, di salvarla. Ma quel dolore, radicato in un’infanzia violata, era un abisso troppo profondo. Solo nel 2018 i suoi genitori avevano scoperto l’entità del suo dramma, leggendo un diario lasciato aperto quasi per caso. Una volta confidò a suo padre quel tarlo che le divorava l’anima: «Sarebbe meglio il cancro: quello potrei toglierlo, questo no». Da allora iniziò un calvario comune a tante famiglie, alla rincorsa di una speranza di riscatto e di salvezza. Chiara era stata vittima di molestie da bambina. L’aguzzino? Una figura familiare, una persona apparentemente insospettabile, un uomo che raccontava con leggerezza le sue vicende passate, ignorando il male che portava dentro e le violenze subite che aveva riversato su una bambina indifesa. «Come emerge dalle parole di Chiara e dalle testimonianze dei professionisti che l'hanno avuta in terapia, il responsabile era un parente insospettabile, che viveva con noi a Pasta di Rivalta, morto anni fa per un tumore ai polmoni». Come troppo spesso accade, il trauma era rimasto nascosto, sepolto sotto strati di vergogna, ricatti emotivi e paura. E quando il dolore era finalmente emerso, aveva già eroso troppo. Dopo il dramma di quella tragica notte di quasi tre anni fa, la famiglia Giacoletto ha deciso di vendere la propria quota della farmacia di Orbassano e devolvere il ricavato in beneficenza, ancheper aiutare i bambini in Etiopia. Di fronte a una tragedia cosìgrande, hanno scoperto non solo l’affetto di tante persone ma anchenumerose dolorose narrazioni: «Storie mai raccontate fatte di silenzio e di dolore. Parole non dette che fanno parte di questo infinito mondo sommerso. Oggi vorrei dare voce a queste vicende. Suicidio è, in questi casi, un termine inesatto. Chi pone fine alla sua vita a causa di una violenza è vittima di un ""omicidio psichico"" e il suo aguzzino è un assassino. Ancora oggi, se il reato di abuso o molestia contro un minore è antecedente di dieci anni alla denuncia o al ricordo del fatto, questo cade in prescrizione e il responsabile non è perseguibile». Lo scorso anno i coniugi Giacoletto sono stati invitati alla sede di Emergency a Milano a sostenere una petizione europea per rendere giustizia ai sopravvissuti alle molestie subite in età infantile e adolescenziale. ""Justice Initiative"", si chiama così la raccolta firme sostenuta dalla Fondazione Guido Fluri con la partecipazione delle ""Rete l'Abuso"" fondata da Francesco Zanardi, promossa per potenziare la difesa dei minori vittime di abusi. In quell’occasione il fotografo e psicologo Simone Padovani ha presentato la sua mostra itinerante ""Shame European Stories"", una rassegna di 60 scatti in bianco e nero con i volti e i racconti di sopravvissuti: tra le immagini, anche quelle di Alessandro e Cristina, gli unici due genitori che hanno avuto il coraggio di affrontare pubblicamente un'esperienza estremamente dolorosa e dare voce a chi non c’è più. «Quando a una farfalla si toccano le ali, smette di volare», dicono. Oggi loro due si sentono delle ""ombre"" che hanno smesso di vivere quella sera di febbraio. Ma il loro desiderio è che a nessun’altra farfalla venga impedito di librarsi in cielo. E che il dolore possa trovare parole e salvare altre vite. Chiara non c’è più, ma la sua storia è un grido potente che non può passare inosservato. Paolo Polastri Vai a tutte le notizie di Torino Iscriviti alla newsletter di Corriere Torino 26 dicembre 2024 2024 ( modifica il 26 dicembre 2024 2024 | 19:03) © RIPRODUZIONE RISERVATA",https://torino.corriere.it/notizie/cronaca/24_dicembre_26/la-coppia-che-si-suicida-come-la-figlia-molestata-da-bambina-da-un-parente-l-intervista-del-padre-poche-settimane-fa-quell-uomo-57d64b2c-e425-4863-8526-a6dc35586xlk.shtml
8,cds,cecchettin,dic2024,dic2024,"Federica Pellegrini: «Ho baciato una donna, mandai un paparazzo per scoprire il tradimento di Magnini. Sono di destra moderata. Ceccon? Fa il provocatore»","Da dietro le vetrate si vede la piscina dell’Aniene. I giovani che si allenano e i vecchi coach ogni tanto le rivolgono uno sguardo adorante. Federica Pellegrini — cinque finali su cinque Olimpiadi, record tuttora imbattuto, un oro e un argento olimpici, sette ori mondiali, quattordici ori europei — è una delle più grandi donne nella storia dello sport. Federica, qual è il suo primo ricordo?«Ho tre anni, l’istruttrice di nuoto vuole che metta la testa sotto l’acqua per fare le bolle, a me non piace, lei si spazientisce. La testa alta è rimasta poi un tratto nella mia nuotata, adesso è considerata sbagliatissima».  Ha ancora paura a tuffarsi in mare se non vede il fondo?«Sì. Se non c’è luce in mare, non mi butto. Una volta sono scivolata in acqua e mi sono bloccata, mi è venuta una specie di crisi. Poi certo non affogo, perché so nuotare». In tutti questi anni ce ne siamo accorti. Così come le tre generazioni di avversarie che lei ha mandato in pensione.«È vero, nel nuoto vent’anni nei primi otto non li ha fatti nessuno». Suo nonno materno, Gastone Lionello, era campione di lotta greco-romana.«Sarebbe potuto andare alle Olimpiadi, ma doveva decidere se dedicarsi allo sport o lavorare: con cinque figli da mantenere, rinunciò. I geni dell’acquaticità però me li ha trasmessi mia madre Cinzia». Suo padre Roberto era parà della Folgore.«L’ultimo lancio lo fece quando sono nata io. Disse che era la prima volta che si buttava avendo paura di perdere qualcosa. Smise. E andò a fare il barman nei grandi alberghi veneziani, come il Gritti».   In terza media cosa le è venuto in mente di scrivere insulti ai professori sulle porte del bagno?«Un momento di pazzia, una goliardata, non volevo ferire nessuno. Poi però mi sono autodenunciata, perché io sono un soldato. Hanno chiesto: chi è stato? E mi sono fatta avanti: sono stata io. Si sono stupiti, da me non se l’aspettavano. Ma hanno apprezzato l’onestà». Papà era di destra?«Sì». Democristiano o missino?«Non era democristiano. Però c’era attenzione anche alle idee dell’altra parte. Papà era molto appassionato alla politica, in casa entravano giornali e libri di orientamenti diversi». E lei è di destra?«Sì. Destra moderata». Giorgia Meloni le piace?«Con lei ho più che altro una forte solidarietà femminile. Credo non sia facile gestire quel ruolo da donna; anche io, nel mio piccolo, l’ho provato. Spero che una donna faccia grandi cose per le donne. Ma da questo punto di vista direi che possiamo migliorare ancora molto». La storia di Giulia Cecchettin l’ha colpita?«Sì, tantissimo. Il padre mi ha chiesto di entrare nella Fondazione. Quando è stata uccisa ero incinta di mia figlia. Quella tragedia mi ha portato a pensare al patriarcato, a quante volte le donne vengono sminuite. È successo anche a me». A cosa si riferisce?«Quando ho scelto io di rompere una relazione, ho avuto tutti contro. Fossi stata un uomo, sarebbe stato diverso». Sui giornali ci finisce subito con il suo primo fidanzatino, Gianfranco Meschini, anche lui nuotatore.«Lì più che altro temevo la reazione di mio padre. Avevo detto che eravamo solo ragazze in vacanza, poi ci hanno beccati... Registravo su un diario tutti i messaggi che mi mandava, e a che ora». Il primo ricordo pubblico?«L’Olimpiade di Sydney, che per il nuoto fu fantastica, con i tre ori di Fioravanti e Rosolino». A quella successiva lei c’era già: Atene 2004.«L’Olimpiade dell’incoscienza. Ottengo il pass ai campionati italiani, avevo 15 anni. In tv comparivano le pubblicità dei Giochi, i miei mi dicevano “pensa se un giorno andassi anche tu”. Nessuno si immaginava che dopo qualche mese sarebbe successo davvero». E invece vince l’argento nei 200.«Impazzisco di gioia, sono felicissima, non capisco perché gli altri attorno a me non lo siano, perché si aspettassero di più. Ma come, ho appena compiuto 16 anni, dovevo fare la mascotte, e un argento non va bene? Se riguardate la gara in tv, anche la voce del telecronista si spegne all’arrivo. È un po’ come il discorso di Benedetta Pilato: nessuno capiva come potesse essere contenta di un quarto posto ai Giochi».   Lei però quando arrivò quarta a Rio 2016 scrisse: «Non è il dolore di una che accetta, è il dolore di una che sa».«Ero arrabbiatissima, distrutta. Ma perché dovevo vincere una medaglia, e l’avevo persa per un decimo. Dipende da che obiettivi ti dai. Credo che l’ottica con cui si inquadra il fallimento vada cambiata. Questa generazione può farlo». Pensa mai che se avesse vinto quella medaglia a Rio la sua vita oggi sarebbe completamente diversa? Avrebbe sposato Filippo Magnini, avrebbe smesso di nuotare nel 2016.«Sì, tutta la mia vita sarebbe cambiata. È stata la mia sliding door. Con una medaglia a Rio, mi sarei ritirata. Non sono sicura che avrei sposato Filippo, anche se gli avevo già detto di sì. Posso dire che se fossimo andati avanti ci saremmo fatti molto male. Quindi forse è andata bene così». Perché è sicura che vi sareste fatti del male?«Con Filippo sono stati sei anni importanti, belli e molto difficili. Lui ha fatto tanto male a me all’inizio, io l’ho fatto a lui alla fine, perché non ero sicura». Magnini la tradiva?«Sì, l’ho scoperto due volte. La prima ha lasciato il vecchio cellulare a casa e ho letto i messaggi». E la seconda?«Gli ho mandato un paparazzo. Con l’incarico di tenerlo d’occhio a Pesaro, sotto casa sua. Avevo dei sospetti, e avevo ragione: si vedeva ancora con la sua ex ragazza. Ma ho perdonato: finché sono innamorata tendo a farmi andare bene tutto. Quando mi stufo, però, è finita». Prima di Magnini c’era stato Luca Marin. A Laure Manoudou lei rubò il record del mondo, l’allenatore, Philippe Lucas, e il fidanzato. Marin, appunto.«No, l’allenatore no (Federica Pellegrini ride), la Manoudou aveva già smesso di lavorare con Lucas! E anche con Marin si erano già lasciati. Laure e io siamo in ottimi rapporti, ho pure partecipato al docufilm sulla sua vita». Manaudou lancia l’anello di Marin in piscina davanti a tutti. Inizia una specie di soap opera.«Per la prima volta, il nuoto ebbe le prime tre pagine della Gazzetta dello Sport... Luca aveva un carattere molto difficile, doveva far vedere in pubblico che era l’uomo, usava parole pesanti, prevaricatorie. Io soffrivo, ma ero innamorata, cercavo di trovare il bello. Poi però mi stufo». Mondiali di Shanghai 2011. Marin la scopre in camera con Magnini e cerca di buttare giù la porta. Come andò?«Non farei il plastico tipo delitto di Cogne da Vespa, però insomma per andare da Filippo dovevo passare davanti alla camera di Luca. Lui mi vide dallo spioncino. Luca e io ci trascinavamo da un po’, la mia intenzione era stare nel limbo fino a dopo i Mondiali, per poi lasciarlo, però mi ha beccata prima. Purtroppo questa vicenda ha coinvolto tutta la Nazionale, che si è schierata, che strano, dalla parte del maschio. Anche quelli che avevano visto come Luca si era comportato con me. Ma se è la donna a decidere, è una stronza». E quando è iniziata con Matteo Giunta, il suo allenatore?«Erano passati mesi dalla storia con Filippo. Un giorno ti svegli, ti rendi conto che il torpore è passato. Mi sono accorta che il nostro rapporto non era quello normale tra l’atleta e il suo allenatore». E lui?«All’inizio era freddo. Con Matteo mi sono esposta come con nessuno. Ammiccavo, cercavo di mandargli dell’elettricità, ma lui... fermo. E io mi chiedevo: “Capirà?”. Si è lasciato andare solo quando è stato sicuro che era una storia importante». Torniamo all’inizio, a quel 2004. Lei vince l’argento olimpico a 16 anni, si trasferisce a Milano, e comincia a soffrire di bulimia.«È l’unica cosa che non rifarei: allontanarmi dalla famiglia così presto. L’adolescenza, il corpo che cambia, io che vivo in costume, sotto gli occhi giudicanti di tutti, l’acne che mi colpisce: tutto andava gestito con la dolcezza di una famiglia attorno. Io invece ero sola. Il mio disagio è sfociato in questo disturbo alimentare. Potevo mangiare tre pacchi di prosciutto e quattro di cracker, o due chili di gelato. Poi vomitavo». Come ne è uscita?«Grazie a me stessa. Ho sempre avuto la dote di capire quando chiedere aiuto. Da allora lavoro con uno psicologo». Poi che dieta ha seguito?«Ritrovata la tranquillità, si è stabilizzato anche il peso. Ho sempre mangiato di tutto. Il nuoto è già uno sport alienante: passi la giornata a guardare le piastrelle della piscina. Non potevo mettermi a pesare l’olio». Ha mai provato a fumare?«Sì, a Formentera con una mia amica. Alla quarta sigaretta ho vomitato. Ho capito che non faceva per me». Nel 2006, Europei di Budapest, si presenta con una spalla dolorante, non entra in finale. La prima di una serie di cadute e risalite. L’allora ct della Nazionale, Alberto Castagnetti, la raccoglie.«Mi dice “vieni con me, cambiamo tutto”. In quell’estate si decide il mio futuro di atleta. Mi tatuo l’araba fenice. Inizia il mio rapporto con Alberto. Morì dopo un’operazione di routine al cuore, forse un dosaggio sbagliato dei farmaci, non si è mai capito. Per me fu un dolore fortissimo. Difficile che passi un giorno in cui non rivolga un pensiero a lui; e sono passati 15 anni. Per Alberto mi sono tatuata un mazzo di rose, il disegnatore ha aggiunto una libellula senza che io lo sapessi. È diventato il mio animale guida».   Come mai?«Non si sa, è una specie di magia. Nel 2019, ai Mondiali di Gwangju che vinsi, c’era sempre una libellula rossa che mi girava attorno. Mia mamma ha sempre pensato che quella libellula fosse Alberto». Per la nascita di sua figlia non ha fatto tatuaggi?«Per Matilde c’è il taglio cesareo: non potrei fare tatuaggio più potente». Com’è fare la mamma?«Un cambiamento epocale. Me lo aspettavo, ma non così. Io e Matteo abbiamo deciso di vivere la bambina in modo esclusivo: ce ne occupiamo noi o i nonni, senza tate. L’ho portata anche ai Giochi di Parigi, i primi in cui mi sono goduta la finale a bordo vasca». Si sarebbe immaginata di amare qualcuno in questo modo?«Forse sì, perché avevo già quattro cani, bulldog francesi: Vanessa, Rocky e i loro due cuccioli sopravvissuti. Non faccio paragoni, ma è un po’ come se loro fossero stati i miei primi quattro figli». La maternità non è solo un’esperienza idilliaca.«Tutt’altro. I primi quaranta giorni sono stati durissimi: allattavo, non dormivo, la piccola non si staccava mai da me. Tutti mi dicevano: è il momento più bello! Io invece non ne potevo più». E il cambiamento del corpo l’ha messa a disagio?«I primi mesi, quando ancora non avevo rivelato la gravidanza. Ma anche dopo, con i seni che si ingrossavano, io che sono sempre stata un po’ piatta... non mi riconoscevo». Adesso è ancora presto per un secondo figlio?«Io e Matteo crediamo nella fratellanza, però non ora. Ci serve anche una casa più grande». A suo marito non pesa restare nell’ombra?«Matteo ha un centro molto forte: indipendentemente da quello che gli succede, sa chi è, cos’è. Forse glielo riconoscono anche gli altri: a lui non hanno mai scritto Mr Pellegrini». Pechino 2008: cosa ricorda dell’oro olimpico?«Un’altra montagna russa. Ci arrivo con il record del mondo dei 400, strafavorita. A Pechino gli orari sono sballati, facciamo le finali alla mattina: sbaglio completamente la tattica di gara, parto troppo piano e arrivo quinta. Riesco a resettare: nello stesso pomeriggio faccio il record del mondo nei 200. Il giorno dopo, la finale non l’avrei persa mai, tanto ero arrabbiata». E divenne la Divina. Le piace il soprannome?«Me lo avete dato voi giornalisti. Se lo leggo come “toccata da dio”, nel senso di partecipare di una qualche grandezza, sì, mi piace. Ma non è che me lo dico da sola». Dopo l’oro, comincia a soffrire di crisi di panico.«Dovevo ripresentarmi ai Mondiali di Roma nel 2009 da grande favorita. Quell’anno quando nuoto i 400 inizio a provare una sensazione di soffocamento, per me reale, anche se è tutto nella mia testa. Penso di morire. Lavoro con uno psicologo, scavo, fino a quando una notte sogno di nuotare vestita, con un accappatoio addosso». Un accappatoio?«Un accappatoio. Nel sogno fatico, è pesante, mi sembra di andare a fondo, ma ce la faccio. Il mio subconscio lavorava da tempo: ha raccolto tutte le mie ansie in quell’accappatoio. Così me ne sono liberata. Anche se dalle crisi di panico non si guarisce mai del tutto». L’Olimpiade di Londra è stata la sua peggiore.«Sì, ne ho un ricordo pessimo. Mi sono allenata, ma non riuscivo più a migliorare. Se aggiungete i problemi personali, sono arrivata del tutto fuori forma». La chiusura è stata a Tokyo, quinta finale consecutiva.«Il bello è stato il viaggio per arrivarci. Per la pandemia sono stata due mesi a casa senza poter andare in piscina, un’enormità: i nuotatori avvertono il lunedì di essere stati fermi la domenica. Poi ho preso il Covid, in forma pesante. Se i Giochi fossero stati nel 2020 avrei gareggiato per una medaglia, invece per la prima volta ho fatto fatica a qualificarmi. Il corpo mi ha detto chiaramente che dovevo fermarmi». A Parigi è andata come membro Cio, e ha visto i successi degli azzurri. Thomas Ceccon però ha detto che lei non è un riferimento per lui.«Guardate questo video. Cosa vedete?». Lei che va incontro a Ceccon, si congratula, lo bacia e lo abbraccia.«Per questo mi sono molto dispiaciuta per le sue parole. Ceccon si allena a Verona, nella mia stessa piscina, che porta il nome del mio allenatore. È vero che io e lui ci siamo frequentati poco, avevamo orari diversi, siamo di generazioni diverse, lui sempre con gli occhi sul telefonino, lo saluti e non ti saluta, poi magari non lo saluti una volta e sei quella che se la tira. Ma il rapporto è sempre stato cordiale. Quello che mi ha dato più fastidio è che dice che apprezza l’atleta ma non la persona; però lui come persona non mi conosce. Secondo me ha capito che fare il provocatore funziona. Infatti attacca un po’ tutti, compreso Sinner...». Lei di Sinner e del caso doping cosa pensa?«A questo punto un fatto è certo, si è trattato di contaminazione. Ora dobbiamo aspettare la sentenza del Tas, il tribunale dello sport di Losanna, dove decideranno se come sostiene la Wada, l’agenzia antidoping, c’è una responsabilità dell’atleta rispetto al suo staff o meno». Anche a Ballando con le stelle, come ad Atene, è arrivata seconda. Com’è andata?«Pensavo fosse una cosa più superficiale. L’ho fatto per imparare a ballare e per sconfiggere la mia innata timidezza: è stato un viaggio introspettivo, un bellissimo percorso, mi ha regalato maggiore sicurezza come donna». Gestire i giudizi delle giurie com’è stato?«Non un problema. Se uno mi dice che non so ballare, gli dico “hai ragione”. Poi io sono rimasta fuori da tutti i gossip». Non si può dire lo stesso di quelli attorno a lei. Il suo primo ballerino, Madonia, in polemica costante con Selvaggia Lucarelli, concentrato nel difendere la sua fidanzata Sonia Bruganelli, e poi cacciato.«Quello che avete visto è stato solo l’apice: mi sono sentita un po’ messa in mezzo. Credo che Madonia avrebbe dovuto ballare sin da subito con la sua fidanzata. Poi è stata la produzione che ha scelto di allontanarlo, io ho risposto “fate voi”. Vi ho detto che sono un soldato». Le è dispiaciuto non vincere?«Sono strafelice del risultato! Un viaggio turbolento ma bellissimo. Anche nella serata finale, sabato scorso, mi sono divertita, tanto… ballando forse un po’ alla cavolo, come piace a me. Ma chi se ne importa». Ha mai provato attrazione per una donna?«Ho baciato una donna. Ma no, attrazione no, non avrei problemi a riconoscerlo». Ma l’ha baciata.«Era una serata un po’ così... Alcolica». Il suo futuro è nel Cio, il comitato olimpico internazionale?«Non lo so. Della politica sportiva mi devo ancora innamorare. Il mio amico Giovanni Malagò dice che dovrei continuare. A me piace stare sul piano vasca, spiegare ai ragazzi come fare la bracciata». Come alla sua Academy.«Sta andando molto bene. Quando i giovani trovano qualcuno appassionato, se ne abbeverano». Che rapporto ha con i soldi?«Con il nuoto non si diventa ricchi, devi vincere per vent’anni prima che lo sponsor abbia fiducia in te. Io sono sempre stata una formichina, non vengo da una famiglia ricca, vivevamo in appartamento. Spendo più soldi per la mia famiglia che per me». Ci dica un libro, un film, una canzone significativi per lei.«La solitudine dei numeri primi: mi immedesimavo. Sono una grandissima fan di Tim Burton, devo corrompere Malagò perché me lo presenti...». Monica Bellucci trema.«Ma no, sono la coppia più bella del mondo! Malagò poi è amico di Monica, mica di Burton. Come canzone dico Innocenti evasioni di Battisti. Mio padre la domenica prima di andare a messa cantava Battisti a squarciagola». Va ancora a messa?«No, non più, però sono molto credente». Come immagina l’aldilà?«Come un posto dove ci possiamo reincontrare». Chi vorrebbe reincontrare?«Alberto Castagnetti, mia nonna, mio zio che se n’è andato il giorno di Natale. Non so se li ritroverò sotto forma di energie, o come persone fisiche. Ma credo che non sia finita qui».  24 dicembre 2024 ( modifica il 26 dicembre 2024 | 18:28) © RIPRODUZIONE RISERVATA",https://www.corriere.it/sport/24_dicembre_24/federica-pellegrini-intervista-e02781aa-0bb4-4277-9a61-ab8b71143xlk.shtml
9,cds,cecchettin,dic2024,dic2024,Quei 9 segnali di pericolo,"C’è una strada che porta dritta verso il burrone. Le donne impigliate negli artigli della violenza domestica la percorrono. Qualcuna solo un tratto, altre arrivano fino in fondo. Il burrone è la violenza fisica (fino al femminicidio) e no, non è colpa delle donne ritrovarsi lì, sul precipizio. La violenza di qualsiasi ordine e grado – mai dimenticarlo – è una scelta, e lei (la vittima) in quella scelta non c’entra, non c’è concorso di colpa, non è ammissibile la giustificazione insopportabile del “se l’è cercata”. Si può finire prede di una relazione intima violenta per inconsapevolezza, per paura, per manipolazione, per debolezza psicologica, per necessità economica… Ma la violenza sarà sempre di chi la esercita, non di chi ne finisce vittima.La strada e il burrone, dicevamo. Ci sono segnali d’allerta, lungo quel percorso. Quasi mai la violenza fisica, dal ceffone al femminicidio, è un’esplosione di rabbia (il famoso inesistente raptus). Ci sono campanelli d’allarme che la precedono e riuscire a vederli, non sottovalutarli, può fare la differenza. Abuse is not love – la campagna antiviolenza di YSL Beauté che in Italia ha come partner D.i.Re, Donne in Rete contro la violenza – ne ha individuati nove: Indifferenza – Ricatto – Umiliazione – Manipolazione – Gelosia – Controllo – Intrusione – Isolamento – IntimidazioneNon sono soltanto parole. È un crescendo (per gravità) di segnali che indicano la violenza prima che diventi fisica. E non è necessario che siano tutti presenti per parlare di violenza, per provare a rimediare (non importa se dall’interno o dall’esterno di una relazione) oppure, se è il caso, per abbandonare una relazione ancora in corso. Sono segnali colti tante, troppe volte, soltanto con il senno del poi nelle storie nere da cui non si torna indietro. Ti ignora perché è arrabbiato, perché non ti considera, perché non ritiene importante o degno di attenzione nulla di quel che fai. Qualcosa del genere sarà capitato a tutte chissà quante volte… Il buonsenso ci fa dire che l’indifferenza, da sola, è soprattutto un segnale di difficoltà di relazione. Una difficoltà risanabile, spesso transitoria. Per essere chiari: non è violenza se lui non segue e non gli importa del mio entusiasmo per la botanica… Ma attenzione a sminuire tutto, ad accettare che un atteggiamento indifferente diffuso diventi routine. Attenzione a non permettere che questo crei le basi per una tensione costante o si trasformi in insicurezza e svalutazione di sé, che poi – di fatto – è una violenza psicologica.  «Vorrei che sparisse. Vorrei non vederlo più perché comincio a non sopportarlo più. Mi pesa», diceva in un audio alle amiche Giulia Cecchettin. «Lui viene a dirmi che è superdepresso, che ha smesso di mangiare, che passa le giornate a guardare il soffitto, che pensa solo ad ammazzarsi. Non me lo viene a dire per forza come ricatto, però suona molto come ricatto». Filippo Turetta – oggi lo sappiamo – è stato autore di tutti i segnali della violenza, ha trascinato Giulia davanti al burrone e l’ha uccisa. Il ricatto affettivo è stato il suo modo di tenerla legata a sé e sapeva benissimo che lei, proprio per l’affetto che li aveva legati, provava dispiacere per la sua sofferenza. Che cos’è l’umiliazione lo racconta bene Maria Rosaria Mattia, che ha 64 anni e ha dovuto reinventarsi la vita «dopo la sventura di amare per quasi 30 anni un uomo che mi ha portato via tutto. Sono rimasta senza un soldo, ma la ferita più grande che mi porto dentro sono le sue parole». Maria Rosaria dice che «io non ho ricevuto mai un ceffone, mai mi è stato torto un capello ma l’umiliazione profonda, quella sì, l’ho conosciuta. Parole che ti fanno a pezzi psicologicamente: insulti, oltraggi, offese intime che arrivano al cervello come veleno. Mi diceva: perché non ti uccidi? chi ti piange? sei una squilibrata, una fallita. Una cattiveria che non potrò mai dimenticare». È forse la forma più subdola di violenza, la più difficile da individuare. Un manipolatore riesce a farti credere alle sue bugie, a modificare il tuo comportamento, ti fa dire o fare qualcosa che non è quello che volevi davvero fare o dire. Abbiamo scoperto nel processo che Alessandro Impagnatiello, l’assassino di Giulia Tramontano, è il re dei manipolatori. Lucia Annibali, l’avvocata di Pesaro che il suo ex ha fatto sfregiare con l’acido da due sicari albanesi, ricorda che «mi sono sentita manipolata nei pensieri, nei sentimenti; non sapevo più cosa fosse vero o falso; non mi sentivo ascoltata.  Mi sono sentita manipolata anche nel mio valore perché sentivo di non valere niente; mi sono sentita manipolata anche nella mia bellezza perché quando mi guardavo allo specchio mi vedevo brutta». Eccolo, il segnale più indicativo. Il più pericoloso. Quello usato come “movente” nella gran parte delle violenze fisiche contro le donne. Dovremmo essere ormai lontane da frasi come «lui l’ha uccisa perché accecato dalla gelosia» o «se sono geloso è perché ti amo». Invece no, siamo ancora qui a ripetere che non saper controllare la rabbia scatenata dalla gelosia non è una giustificazione, semmai è un’aggravante. Ma la cosa più grave è che nella platea dei gelosi-possessivi ci sono sempre più giovani e giovanissimi. La storia di Aurora Tila è l’abisso dell’adolescenza: lei aveva 13 anni, il ragazzino che l’ha uccisa – perché lei aveva osato allontanarlo e lui era diventato geloso – ne ha 15. «Era aggrappata alla ringhiera, pendeva nel vuoto e lui la colpiva sulle mani», ha raccontato un testimone. Lui controlla e vuole il diritto di parola su tutto quello che fai, con chi esci, dove vai, quanto tempo stai lontana, come ti vesti, come ti trucchi. Vuole le tue password. Non è attenzione benevola, non è partecipazione alla tua vita, è un comportamento persecutorio. E spesso non si esaurisce con la separazione. Di tutto questo doveva certo saperne molto la povera Annarita Morelli, uccisa a 72 anni dal marito che voleva lasciare e che è stato suo compagno di vita per 40 anni, padre dei suoi tre figli. Iper-controllata, seguita con un gps piazzato sulla sua auto, registrata nelle sue conversazioni, Annarita non ne poteva più di non essere libera. Il pubblico ministero dice senza mezzi termini che il movente del femminicidio «va individuato nella volontà della donna di sottrarsi al controllo ossessivo del marito». Quasi sempre l’intrusione (sorella del controllo) è l’anticamera dello stalking e niente può spiegarla meglio del comportamento di Lucrezia Hailé Selassiè, la ex di Manuel Bortuzzo, campione di nuoto oggi in sedia a rotelle perché vittima di un errore in regolamento di conti fra bande. Stavolta è una donna, sì. Perché (per quanto rari siano i casi) capita che a subire la violenza sia un uomo. Lui è a cena con la nuova fidanzata, lei è lì ad aspettarlo. Lui va a campionati di Manchester, lei lascia gli lascia un biglietto, «amore mio ti aspetto nella mia stanza». Lui è in Portogallo per i mondiali paralimpici, lei si presenta. Lei è ovunque, lo segue compulsivamente sui social, addirittura in ospedale, dove prende a calci la porta della sala operatoria perché non vogliono farla entrare. Il concetto è: non hai spazi che non siano anche miei. Ancora una volta è la storia drammatica di Giulia Cecchettin a mostrarci il segnale dell’isolamento. «Turetta le impediva di uscire con noi e di stare con sua mamma malata» hanno raccontato le sue amiche. Come lui tanti uomini maltrattanti usano le armi del ricatto, del vittimismo e del senso di colpa per decide se e chi la loro partner può frequentare senza di lui. Finisce spesso con l’autocensura: pur di non creare tensioni o malumori si allentano i legami che lui non può controllare e che non prevedono la sua presenza. Le cene con i colleghi, il tempo per la famiglia, gli amici... Autoesclusione dal mondo e solitudine. Che il più delle volte lui non fa valere per sé stesso, ovvio. Siamo a un passo prima della violenza fisica. Siamo alle minacce esplicite o sottintese di cui sono zeppe le cronache dei femminicidi. La paura non è solo nel «ti ammazzo» gridato in faccia da tanti uomini che poi hanno mantenuto la “promessa”. La paura è anche nel tuo silenzio «che se gli rispondo è peggio», nelle rinunce che fai «sennò lui si arrabbia e chissà che succede», nel fatto che a volte gli basta un gesto, uno sguardo per intimidirti, appunto. Sono infinite le donne che – abbiamo saputo con il solito senno del poi – hanno vissuto nella paura prima di trovare il coraggio di tagliare i ponti o di esser uccise. Ne citiamo una per tutte, Marianna Manduca. Le minacce di lui erano insopportabili, terrorizzanti, anche quando non erano dirette. Una volta le si parò davanti e con un coltellaccio finse di pulirsi le unghie. Sorrideva, il coltello era quello che poi usò per ucciderla. Ma lei, come tante, aveva colto ogni singolo segnale della sua violenza e aveva firmato denunce su denunce. Tutto inutile. Il tema è anche questo: se io vedo quel benedetto campanello d’allarme e lo segnalo a chi devo, poi mi aspetto che si faccia qualcosa per aiutarmi, per proteggermi. Ma questa, come tutti sanno,  è un’altra storia…  23 dicembre 2024 © RIPRODUZIONE RISERVATA",https://www.corriere.it/sette/24_dicembre_23/quei-9-segnali-di-pericolo-40e9e201-f04a-4c4a-a624-a5652864bxlk.shtml
10,cds,cecchettin,dic2024,dic2024,"Roma, delitto di via Poma: respinta l’archiviazione, «sulla morte di Simonetta Cesaroni la mano dei servizi segreti»","La tesi che affiora dal decreto con cui la gip Giulia Arcieri dispone nuove indagini su via Poma (trentaquattro anni dopo) è la seguente: in quegli uffici dell’Associazione italiana alberghi della Gioventù (Aiag), gli stessi in cui Simonetta Cesaroni lavorava part time come contabile, vi erano documenti segreti. Carte che intreccerebbero storie italiane importanti, in quanto di proprietà dei servizi segreti. Dunque è possibile che questi ultimi abbiano intralciato la verità orientando per così dire le indagini passate sull’omicidio di Simonetta. In questo quadro, oggettivamente fosco, la gip prescrive di indagare anche sul famoso colpo al caveau della cittadella giudiziaria, realizzato nove anni dopo da Massimo Carminati, nel 1999. Così anticipa Repubblica. Fra le persone che i magistrati dovranno ascoltare c’è anche l’ex questore di Roma Carmine Belfiore e Sergio Costa, ex 007 e genero dell’allora capo della polizia Vincenzo Parisi. Ma nel decreto che riapre l’ennesima inchiesta sull’omicidio della ventenne si analizza anche la figura di Caracciolo Di Sarno (deceduto oggi) che da presidente dell'associazione avrebbe ben saputo cosa contenessero quei documenti.  La gip suggerisce una serie di domande che i magistrati dovranno fare a diverse persone: se il condominio ospitasse appartamenti utilizzati dagli 007 ed eventuali rapporti tra servizi e Aiag. A detta della gip vi sono straordinarie coincidenze da indagare circa il rapporto tra alcuni protagonisti dell’epoca e i servizi. Ad esempio, giusto per farsi una idea il proprietario dell’appartamento dell’omicidio era Manlio Indaco Giammona che viveva in un palazzo con proprietà di una società di copertura del Sisde (la Servo immobiliare) sequestrata nel corso della famosa inchiesta sui fondi neri dei servizi. Perde qualità allora la pista Vanacore (dal nome del portiere di via Poma Pietrino)? Non proprio, perché per non lasciare nulla intentato la gip chiede di chiarire anche i molti dubbi che ancora aleggiano attorno a questa figura, morta suicida nel 2010.   Sulla questione interviene la sorella di Simonetta, Paola Cesaroni, assistita dall’avvocato Federica Mondani: «L’ordinanza del gip Arcieri mi ha commosso. Ho avuto la sensazione chiara che d’ora in poi qualcosa cambierà. Cambierà il passo nell’investigazione condotta dal pm Lia che ha già dimostrato di non essere “legato” al passato. Si tratta ora di avere coraggio così come ha dimostrato il gip, nel non lasciare più nulla di intentato. Senza timore di poteri occulti, consapevoli che l’omertà e la menzogna hanno per anni deviato ed inquinato le indagini. Da Simonetta a Giulia Cecchettin non  può più capitare, perché non fa differenza: anche quando c’è un colpevole se una donna viene uccisa lo Stato è sconfitto». Vai a tutte le notizie di Roma Iscriviti alla newsletter di Corriere Roma 20 dicembre 2024 2024 ( modifica il 20 dicembre 2024 2024 | 13:31) © RIPRODUZIONE RISERVATA",https://roma.corriere.it/notizie/cronaca/24_dicembre_20/roma-delitto-di-via-poma-respinta-l-archiviazione-sulla-morte-di-simonetta-cesaroni-la-mano-dei-servizi-segreti-204686a5-86d2-4027-b8f7-c7fb4e539xlk.shtml
11,cds,cecchettin,dic2024,dic2024,Mahmood rinuncia al concerto di Capodanno dopo l'esclusione di Tony Effe: «Contro la censura». Si sfila anche Mara Sattei,"Il concerto di Capodanno è sempre più un caso che preoccupa il Comune di Roma. Mahmood non sarà al Circo Massimo per protestare contro l'esclusione di Tony Effe, al quale il Campidoglio aveva chiesto un passo indietro dopo la presa di posizione di alcune esponenti Pd per i testi delle sue canzoni giudicati «sessisti e violenti». Dopo poche ore è arrivata, però, anche la disdetta di Mara Sattei. Ufficializzato il passo indietro di Tony Effe le polemiche non si sono placate. Anzi. Prima è intervenuta la fidanzata, Giulia De Lellis, ammonendo: «La musica si discute, non si censura».  E ora ecco l'annuncio di Mahmood su Instagram: «Ho aspettato fino all'ultimo poiché speravo di leggere una notizia diversa rispetto all'esclusione di Tony Effe dal Capodanno di Roma. Ritengo sia una forma di censura per cui decido anche io di non partecipare al Capodanno della Capitale Sono fermamente convinto che qualsiasi forma d'arte possa essere discussa e criticata, ma non deve esistere censura», ha concluso. Per Sattei stesso sentiment: «Non trovo corretto impedire a un artista di esibirsi, privandolo della sua libertà di espressione». Sull'esclusione di Tony Effe sempre via social interviene anche Emma: «Trovo sia davvero un brutto gesto escludere Tony Effe privando a un ragazzo di esibirsi nella sua città, non è una cattiva persona e non ha fatto male a nessuno. Ma è altrettanto un brutto gesto nei confronti della musica tutta e dell'arte in generale. Una forma di censura violenta che alle soglie del 2025 non si può tollerare e giustificare. Ti abbraccio Tony». Subito dopo arriva anche la presa di posizione di Lazza in un lungo post: «Ci provo a farmi gli affari miei ma certe cose mi fanno passare la voglia. Ogni volta che qualcuno del rap viene infilato in una situazione mainstream si cerca sempre di additarlo per qualcosa o farlo passare per co...ne. Tony Effe è misogino, è violento e non va bene. E anche Tony Effe ve la metterà nel c... Smettetela di censurare il lavoro degli altri perché non lo ritenete tale e allora cercate delle scuse per darvi ragione, siete voi che non capite. Perdonate lo sfogo» La decisione di Mahmood dà il via alle prese di posizione degli artisti che si stringono a difesa della libertà e contro la censura. Al coro si aggiungono anche Giorgia e Noemi. «La musica è espressione di libertà di chi la fa ma anche di chi l'ascolta che può scegliere se ascoltarla oppure no - scrive la conduttrice di X Factor - La censura, la storia lo dimostra, non è mai una soluzione ma di solito l'inizio di un tunnel che non porta mai alla luce». «Penso che censurare gli artisti non sia la soluzione. L'arte deve restare un  luogo di espressione, anche quando fa discutere»: il commento di Noemi. Mentre Gaia, che con Tony Effe aveva duettato in «Sesso e samba», aggiunge: «Censura, spazio dove la libertà e la verità sono imbavagliati e la menzogna del potere crea il suo dizionario».   Interviene anche Leonardo Caffo, il filosofo condannato a 4 anni per maltrattamenti alla ex compagna già al centro delle contestazioni per la partecipazione alla fiera dell'editoria «Più libri più liberi» dedicata a Giulia Cecchettin, a cui poi rinunciò. L'invito, però, aveva innescato altri dietrofront, come quello di Zerocalcare: «Mi fate più paura di qualsiasi musica aggressiva - scrive Caffo su Instagram a proposito del concerto -, chiunque accetterà di prendere il posto di un collega che viene censurato è pregato di starmi alla larga». Gualtieri, per spiegare il dietrofront, aveva precisato: «E' risultato evidente che quella scelta avrebbe diviso la città e urtato la sensibilità di tanti e abbiamo ritenuto opportuno chiedere un passo indietro, avremmo dovuto compiere prima questa valutazione e di questo ci scusiamo innanzitutto con Tony Effe». Quanto alla possibilità di risarcimenti, «per fortuna non c'erano contratti firmati e non ci sono penali da pagare», aveva aggiunto. «Non stiamo parlando del diritto sacrosanto di Tony Effe di esprimersi e di fare concerti a Roma - sottolinea ancora Gualtieri -, ma dell'opportunità di utilizzare risorse pubbliche dell'amministrazione, e quindi dei cittadini, per fare di lui uno degli ospiti del concerto di Capodanno». La polemica però è scoppiata e dopo i forfait viene annullata la conferenza di presentazione della manifestazione «Roma Capodarte 2025» prevista per domani in sala delle Bandiere in Campidoglio, rinviata a data da definire. La conferenza stampa dovrà presentare i concerti previsti il 1 gennaio 2025 in cui Giancane e Rancore saranno tra gli artisti protagonisti. L'evento «Roma Capodarte 2025 - Città nel mondo» consiste in due concerti speciali, completamente gratuiti, che trasformeranno altrettanti luoghi della periferia romana - rispettivamente Largo Arquata del Tronto a San Basilio e il Parcheggio dell'I.C. Pablo Neruda di Casal del Marmo - in palcoscenici d'eccezione in cui confluiranno le energie musicali della città. Vai a tutte le notizie di Roma Iscriviti alla newsletter di Corriere Roma 18 dicembre 2024 ( modifica il 19 dicembre 2024 | 10:15) © RIPRODUZIONE RISERVATA",https://roma.corriere.it/notizie/cronaca/24_dicembre_18/mahmood-rinuncia-al-concerto-di-capodanno-a-roma-dopo-l-esclusione-di-tony-effe-contro-la-censura-994e3bbb-01e8-443d-8df1-8f439294cxlk.shtml
12,cds,cecchettin,dic2024,dic2024,Il procuratore Nicola Gratteri: «L’ergastolo a Turetta è giusto. Ora sta a lui lavorare per elaborare quello che ha fatto»,"«La mafia c’è eccome, anche qui in Veneto, anche se non ne parla nessuno». Nicola Gratteri, procuratore capo di Napoli, è il magistrato che più di tutti si espone nella lotta alla mafia: portano la sua firma centinaia di arresti, ha sostenuto l’accusa in processi che hanno dato durissimi colpi alla ‘ndrangheta. Gratteri vive sotto scorta da decenni, ogni suo movimento è pensato in anticipo, calibrato, valutato da un imponente dispositivo di sicurezza. Ma lui non ha mai rinunciato a incontrare le persone, a scrivere libri per poi discuterne e parlarne con un pubblico che lo segue silenziosamente e che gli dimostra stima e riconoscenza. Mercoledì Gratteri era a Limena (Padova) al Festbook Boookstore a un evento riservato ai librai del Triveneto, dove ha presentato il suo ultimo libro «Una Cosa sola» scritto con il giornalista Antonio Nicaso, e che parla di come le mafie abbiano abbandonato la strada della violenza per mimetizzarsi nel tessuto economico per infiltrarsi nella finanza, nelle grandi opere, nelle energie rinnovabili e nell’immobiliare. Dottor Gratteri, di mafia qui in Veneto si parla poco.«Non solo in Veneto, ormai in tutto il Paese non se ne parla quasi più, ed è un male. Qui da voi in Veneto dovete fare attenzione soprattutto a Verona e badi bene che il business dei mafiosi non è più solo cocaina, loro hanno molti soldi: coprano tutto quello che è in vendita».  Rimanendo in tema di giustizia, in tutta Italia si è discusso a lungo della condanna all’ergastolo a Filippo Turetta, il ragazzo che ha ucciso Giulia Cecchettin, c’è chi dice che l’ergastolo non dovrebbe esistere, che è una pena che lede i diritti umani.«Penso che quella sia stata una condanna giusta, quel ragazzo ha commesso un fatto terribile, non c’era altra pena che potesse andare bene per quello che ha commesso, ora sta a lui lavorare su se stesso, elaborare quello che ha fatto, e questo anche se il carcere sa essere molto duro». Lei conosce bene le carceri italiane, Turetta ha 22 anni, il «fine pena mai» gli servirà per cambiare?«Il carcere è un grande contenitore a cui nessuno pensa mai, dentro c’è di tutto, va trovata una soluzione per le persone che vivono un forte disagio al suo interno, per esempio chi assume sostanze stupefacenti dovrebbe avere un percorso alternativo, quanto a Turetta… quello che diventerà lo sa solo lui, farà un percorso interiore che nessuno di noi può prevedere, potrebbe chiudersi in se stesso o potrebbe trovare una nuova strada». La giustizia sta vivendo una fase molto delicata in questi ultimi tempi, il ministro trevigiano Carlo Nordio sta attuando nuove misure, la stretta sulle intercettazioni a molti magistrati non piace.«Sono contrario a questa riforma perché le intercettazioni sono indispensabili per quasi tutti i reati, non esiste un procedimento che si celebri in tribunale e che non sia stato fatto senza intercettazioni: i telefoni sono un mezzo fondamentale, quasi tutte le comunicazioni, quindi anche quelle dei criminali, avvengono con il cellulare, limitare i controlli sui telefoni vuol dire solo rendere la vita più difficile a noi magistrati perché rende più difficile l’acquisizione della prova». Il ministro Nordio dice che sono molto costose…«Il ministro dice che le intercettazioni pesano sul bilancio dello Stato per 170 milioni di euro, ma nessuno pensa mai a quanto poi noi magistrati riusciamo a sequestrare e poi confiscare partendo dalle intercettazioni: la procura di Napoli nel 2023 ha speso circa 5 milioni per questo strumento di indagine, con i sequestri abbiamo recuperato più di 500 milioni». Ai magistrati viene imputato di fare intercettazioni «a strascico»…«Innanzitutto il decreto di intercettazione viene emesso da un giudice, la procura fa una richiesta ma non fa tutto da sola, quindi c’è un altro magistrato che ne valuta la pertinenza, e poi non è vero che andiamo a strascico, con la cronica carenza che abbiamo di forze dell’ordine si figuri se abbiamo tempo di metterci ad ascoltare cose che non sono strettamente collegate alle indagini». Alcuni dialoghi privati però finiscono però sui giornali, questo sostiene il Governo.«Prima di Nordio c’era la riforma Orlando che impediva la trascrizione di intercettazioni che riguardano la vita degli indagati e di tutto quanto non sia pertinente al presunto reato commesso». Vai a tutte le notizie di Padova Iscriviti alla newsletter del Corriere del Veneto 13 dicembre 2024 © RIPRODUZIONE RISERVATA",https://corrieredelveneto.corriere.it/notizie/padova/cronaca/24_dicembre_13/il-procuratore-nicola-gratteri-l-ergastolo-a-turetta-e-giusto-ora-sta-a-lui-lavorare-per-elaborare-quello-che-ha-fatto-4b683ce8-e492-4f6e-a0f4-7d28fbcfdxlk.shtml
13,cds,cecchettin,dic2024,dic2024,"Don Mazzi: «L'ergastolo a Turetta? Ecco come la penso. In carcere seguo un giovane che ha ucciso il padre all'improvviso, era il migliore della classe»","«L’ergastolo non è la risposta giusta anche per chi commette il più orribile dei reati». Il fondatore della Comunità Exodus, il veronese don Antonio Mazzi, 95 anni, volto noto della tivù, mantiene una parlantina veloce nonostante l’età e non perde la voglia di confrontarsi con le realtà più dure. Affronta da sempre i casi di cronaca più clamorosi e delicati e talvolta segue personalmente anche gli autori di questi terribili gesti. Ha letto molti articoli sull’omicidio di Giulia Cecchettin, non conosce personalmente i famigliari della vittima, il ventiduenne Filippo Turetta e i suoi parenti ma ha un’opinione chiara su questa vicenda.  «Il papà di Giulia, Gino Cecchettin, è una persona matura e intelligente e dovrebbe riuscire a capire che quando una persona viene condannata all’ergastolo, poi la si identifica con lo sbaglio. In pratica, Turetta è diventato uno sbaglio. Se, invece, non lo condanni al fine pena mai, ha fatto un errore per quanto enorme possa essere». La sentenza della Corte d’assise di Venezia è ormai agli atti«La gente pensa che uno come Filippo Turetta meriti il carcere a vita e deve crepare tra le sbarre perché lui è lo sbaglio.  Secondo me, però, Cecchettin ha dentro di sé la voglia di affrontare in modo diverso la tragica perdita di sua figlia». Sente il bisogno di perdonare?«Non è il perdono secondo me, ma è collocare lo sbaglio nel posto giusto». E lui cosa può fare?«Una persona come Cecchettin può riuscire a far capire che è vero che Turetta ha una colpa terribile, ma lui non è solo un tragico errore». Nel Paese il sentimento comune però è diverso.«Dico questo: sono quarant’anni che affronto queste problematiche e trovare un papà come Gino Cecchettin è utile per tentare di uscire da questi labirinti ideologici» Vorrebbe incontrarlo?«Se avesse voglia, lo vedrei molto volentieri ma non voglio obbligarlo, è solo una mia speranza». E Filippo Turetta? «Non l’ho mai conosciuto personalmente anche perché lui si trova nel carcere di Verona e io seguo solo i detenuti qui a  Milano. Non vale la pena andare nei penitenziari una volta ogni tanto. Non serve ai detenuti. Per aiutarli, bisogna creare delle relazioni piano piano». Ai genitori di Turetta vorrebbe comunicare qualcosa?«Ho già detto quello che pensavo sul caso del loro figlio. Al di là della decisione di parlare con i genitori, questo omicidio è diventato così importante che può in qualche modo creare sviluppi interessanti». Quali?«Per esempio, si può iniziare a vedere il carcere in modo diverso anche per chi commette reati gravissimi. E, soprattutto, si può ripensare alla pena dell’ergastolo». Come si possono prevenire i casi come quelli di Giulia?«Si fa fatica a capire come possano succedere questi omicidi. Io sto seguendo un giovane che ha ucciso suo padre, improvvisamente, mentre erano a tavola a cena, ha preso un coltello, l’ha colpito alla pancia e gli ha tolto la vita. È sempre stato il migliore della classe, un ragazzo eccezionale fino al giorno dell’omicidio». Ed è riuscito a darsi una spiegazione?«Bisogna avere il coraggio di ammettere  che certe tragedie non si capiscono. Dobbiamo essere umili». Ha appena compiuto 95 anni, età non banale«Il Padreterno non ha ancora tirato su il telefono, capisce?  Qualche ora fa, è morto uno dei miei carissimi amici che lavorava con noi qui a Exodus e aveva solo qualche anno meno di me. Per lui il Signore ha alzato il telefono». Vai a tutte le notizie di Verona Iscriviti alla newsletter del Corriere del Veneto 12 dicembre 2024 2024 ( modifica il 12 dicembre 2024 2024 | 11:42) © RIPRODUZIONE RISERVATA",https://corrieredelveneto.corriere.it/notizie/verona/cronaca/24_dicembre_12/don-mazzi-anche-per-filippo-turetta-l-ergastolo-non-e-la-risposta-giusta-in-carcere-seguo-un-giovane-che-ha-ucciso-il-padre-all-e0fcd706-6369-44a3-a5d6-8c771630fxlk.shtml
14,cds,cecchettin,dic2024,dic2024,"Belluno, corteggiatore fa ricorso contro l'ammonimento del questore. Il Tar gli dà ragione: «Insistente ma non tale da causare ansia o paura all'altra parte»","Si era invaghito della cameriera e andava nel bar ogni volta che poteva per corteggiarla. In maniera assidua, a lei non gradita. Per toglierselo di torno, si era rivolta alla polizia e così la questura di Belluno (il fatto accade nel Bellunese)  aveva emesso nei confronti dell’uomo un provvedimento di ammonimento. Lui, confermando la propria tenacia, ha fatto ricorso al Tar. Che gli ha dato ragione ed ha annullato il provvedimento. Con una sentenza che è esemplare dal punto di vista della simmetria: il nome di lui è oscurato, invece l’identità della donna è in piena visibilità con tanto di nome e cognome.  Fa discutere la sentenza della Seconda Sezione del Tar del Veneto che ha accolto la richiesta dell’insistente corteggiatore di azzerare il provvedimento. La motivazione: «I gesti compiuti dal ricorrente all’interno dei bar nel tentativo di conquistare la A. (ndr: nome puntato dopo averne squadernato le generalità in apertura di provvedimento) pur avendo potuto creare imbarazzo o fastidio nella controinteressata, valutati nello specifico contesto sono da considerare innocui e inoffensivi». Si citano come atti del corteggiamento la consegna di rose per il compleanno e la messa a disposizione di un buono di 500 euro da spendere in gioielleria. I giudici evidenziano: «Gli unici contatti privati tra il ricorrente e la controinteressata sono avvenuti “a distanza”, attraverso messaggi telefonici o telematici con i quali, spesso in concomitanza con festività o ricorrenze (es. San Valentino, 8 marzo), lo Z. manifestava alla A. Non consta che lo Z. abbia inviato alla A. messaggi volgari o a sfondo sessuale. Neppure risulta che il ricorrente abbia mai aspettato la ricorrente all’ingresso e/o all’uscita del luogo di lavoro né tampoco sotto casa o in altri luoghi né che egli sia mai avvicinato al figlio della A. e/o al di lei compagno. Non vi sono, insomma, elementi obiettivi per ritenere che il corteggiamento (fenomeno naturale ed ineliminabile nella vita di relazione), pur insistente, del ricorrente abbia ingenerato un perdurante e grave stato di ansia e di paura nella controinteressata». Il Tar conclude che era un corteggiamento senza tratti presecutori, non una ossessione pericolosa. Stalking, per dirla con termine mutuato dalla giurisprudenza anglosassone che nel nostro Paese non solo non viene pronunciato bene ma è concetto scivoloso per l’ordinamento. Ha fatto molto discutere che l’aggravante per comportamenti persecutori non sia stata riconosciuta nella condanna all’ergastolo per Filippo Turetta perché la giovane donna che lui ha ucciso, Giulia Cecchettin, era andata all’ultimo appuntamento e non aveva manifestato segni di «perdurante e grave stato di ansia». A lei Pippo faceva paura e pena al tempo stesso, come dimostra la letteratura dei messaggi. Terreno scivolossissimo. «A quanto risulta dagli atti, A., pur dopo qualche titubanza, ha accettato di buon grado un regalo del ricorrente (buono di € 200,00 da spendere in un negozio di abbigliamento), lo ha reso partecipe delle proprie disavventure imprenditoriali e delle proprie difficoltà economiche (circostanza che denota come tra i due si fosse creata una certa confidenza) e, comunque, quando ha voluto, ha sempre dimostrato di sapersi “smarcare” agevolmente dalle avance dello Z., respingendo i suoi inviti a cena, facendogli servire le consumazioni da una collega, bloccando il suo numero di cellulare et similia», scrivono i giudici del Tar, accogliendo la richiesta di Z.: «Ritenuto che i comportamenti posti in essere dal ricorrente, pur avendo infastidito la A., non abbiano assunto una gravità tale da poter essere qualificati alla stregua di veri e propri atti persecutori - il ricorso deve essere accolto, con conseguente annullamento del provvedimento impugnato». La complessa relazione tra stalker e vittima è stato un successo su Netflix qualche mese fa con la ministerie «Baby Reindeer». Ovviamente, la presunta stalker ha fatto causa al network. Vai a tutte le notizie di Venezia Mestre Iscriviti alla newsletter del Corriere del Veneto 10 dicembre 2024 2024 ( modifica il 11 dicembre 2024 2024 | 09:29) © RIPRODUZIONE RISERVATA",https://corrieredelveneto.corriere.it/notizie/venezia-mestre/cronaca/24_dicembre_10/belluno-corteggiatore-fa-ricorso-contro-l-ammonimento-del-prefetto-il-tar-gli-da-ragione-insistente-ma-non-tale-da-causare-ansia-a8255106-7824-4485-9c80-214f73410xlk.shtml
15,cds,cecchettin,dic2024,dic2024,Una scultura di sabbia per ricordare Giulia Cecchettin: l'opera dell'artista Nicola Urru,"CorriereTv  Una scultura di sabbia per ricordare Giulia Cecchettin. L'artista Nicola Urru ha realizzato la sua opera sulla spiaggia di Platamona, in provincia di Sassari, a pochi giorni dalla condanna all'ergastolo di Filippo Turetta. La scultura occupa una superficie di circa 20 metri e rappresenta una foto di Giulia e sua mamma Monica abbracciate e con delle ali angeliche. Uno scatto che qualche tempo fa Gino Cecchettin aveva pubblicato su Instagram con la didascalia: «I miei amori». ",https://video.corriere.it/cronaca/una-scultura-di-sabbia-per-ricordare-giulia-cecchettin-l-opera-dell-artista-nicola-urru/2830ef99-6ede-41d0-bbd5-c85c95639xlk
16,cds,cecchettin,dic2024,dic2024,La forma della crudeltà nell'omicidio di Giulia,"In cosa consiste l’esemplarità di una condanna? Nella piena corrispondenza della pena erogata al reato commesso, comminata senza sconti? La giusta condanna, adeguata alla fattispecie prevista dalla legge, è esemplare, in questo senso? Costituisce cioè un precedente giurisprudenziale da prendere a esempio di correttezza processuale o invece, per assurgere al rango dell’esemplarità, ha bisogno di qualcosa di più, cioè di un aggravio di pena (un «resto», come lo chiamavano i genitori di una volta quando avevano finito di picchiarti, e se continuavi a frignare ti rifilavano la volgarissima, insopportabile frase di rito: «E ora piantala se no hai pure il resto») che faccia da esempio, cioè da intimidazione per dissuadere dalla commissione di altri reati dello stesso tipo? È dal significato che si attribuisce al concetto di esempio (o meglio, dallo scopo a cui si sceglie di rivolgerlo) che derivano la giustezza o la diseducatività della condanna (perché una condanna che strapunisce non educa e non fa giustizia).  È togliendolo dall’ambivalenza (una caratteristica tipica della lingua italiana) che si fa luce. Perché l’esempio può essere un modello (possibilmente positivo) da seguire, o una minaccia. E siccome allo Stato di diritto non interessa l’intimidazione ma la giustizia (quando riesce a realizzarla), si guarda dal condannare esemplarmente. È la condanna giusta, quella che non oltrepassa i limiti della legge e non conferisce a chi la commina la discrezionalità di applicarla a dismisura, l’unica che una società civile può permettersi. Se così è, alla lettura della sentenza del tribunale di Venezia che ha emesso una condanna all’ergastolo per l’omicidio di Giulia Cecchettin, viene da domandarsi se l’aver escluso le aggravanti della crudeltà e dello stalking non tolgano alla sentenza stessa il valore dell’esemplarità intesa nella sua versione corretta, cioè non come messaggio intimidatorio da mandare alla collettività ma come giusto prezzo di un delitto commesso. Perché non è stata esclusa la premeditazione (né sono state concesse attenuanti); e la premeditazione è (o può essere considerata) una forma di crudeltà, una sua declinazione. Come faccio a progettare un omicidio se non sono mosso da un sentimento crudele? E poi: si può escludere un comportamento persecutorio invocando una frequentazione, sia pure non continuativa, fra vittima e stalker, o la mancanza di paura della persona perseguitata? Sarebbe fin troppo semplice ridurre al terrore lo stato d’inferiorità e di esposizione al pericolo in cui versa una donna vittimizzata da un persecutore. Lo stalking è un reato molto più subdolo e complesso. E fa un’infinita tristezza dover constatare, sia pure a fronte a una giusta condanna all’ergastolo, la mancanza di un elemento così importante.A sabato prossimo. Vai a tutte le notizie di Napoli Iscriviti alla newsletter del Corriere del Mezzogiorno Campania 7 dicembre 2024 2024 © RIPRODUZIONE RISERVATA",https://napoli.corriere.it/notizie/cultura-e-tempo-libero/24_dicembre_07/la-forma-della-crudelta-nell-omicidio-di-giulia-87748ce0-6cb3-4c1a-8833-602bc8612xlk.shtml
17,cds,cecchettin,dic2024,dic2024,Il coraggio di un uomo e l'eredità di Giulia,"Si chiama Alen, ha 21 anni e fa il camionista. Il 2 dicembre, a Guastalla, ha sentito le urla di una donna e non ha tirato dritto. È sceso dal camion, ha visto che un uomo la stava aggredendo ed è intervenuto, salvandola. Ha fatto ciò che andava fatto. La cosa più logica. L’unica possibile. Eppure, niente affatto scontata. Dopo, a chi gli ha dato dell’eroe, ha detto: «Quando parlavo di Giulia Cecchettin, mi dicevo sempre che se fossi stato lì, avrei fatto di tutto per salvarla». Se non ci fosse stata la morte di Giulia, avrebbe fatto la stessa cosa? Forse. Alen è certamente un ragazzo coraggioso. Ma è a Giulia che ha pensato sentendo quelle grida. È Giulia che, in qualche modo, lo ha spinto ad agire. Può andare fiero di tutto ciò Gino Cecchettin, perché è a lui che dobbiamo questo nuovo impulso. Questa attenzione che, ogni giorno, si alimenta del suo impegno. Questa consapevolezza che — ed è la vera novità — riguarda, sempre più, anche gli uomini. Sebbene ancora troppo pochi. Basta dare un’occhiata ai social. «Ma cosa vuole questo signore?», chiedeva un utente di Threads infastidito dalle parole posate di Gino dopo l’ergastolo a Turetta. Semplice: che non ci siano più femminicidi. E che ci siano più Alen. Dove Alen non significa solo uomini disposti a rischiare la vita per salvare una donna (o un essere umano qualsiasi). Ma anche: uomini che non accettano la violenza, sia essa fisica, verbale, psicologica, economica. Esplicita o subdola. Che la combattono con coraggio, mettendoci la faccia. Gino è un esempio. Alen è un esempio: «Non sono un eroe», ci ha tenuto a dire. È vero, è un uomo che ha fatto la cosa giusta.   6 dicembre 2024 2024 © RIPRODUZIONE RISERVATA",https://www.corriere.it/opinioni/24_dicembre_06/il-coraggio-di-un-uomo-e-l-eredita-di-giulia-5b7c4c1e-db68-4660-bd1a-1672f48b6xlk.shtml
18,cds,cecchettin,dic2024,dic2024,Cristina Seymandi e l'archiviazione della denuncia contro gli attacchi on line: «Io offesa due volte. È un 'liberi tutti' agli hater»,"Parla di «profondo senso di disagio» e di «parole che offendono», come quelle che per giorni hanno intasato i suoi profili social. Cristina Seymandi, 48 anni, imprenditrice, apprende con «amarezza» che la Procura di Torino ha chiesto l’archiviazione della denuncia che, nell’estate 2023, aveva depositato contro centinaia di messaggi denigranti e sessisti che i leoni da tastiera le avevano riservato dopo che on line era rimbalzato il video nel quale l’ex fidanzato Massimo Segre annullava le nozze accusandola di tradimento. Si aspettava questo epilogo?«No, assolutamente. Ma soprattutto non mi aspettavo queste motivazioni. Subito sono rimasta senza parole, poi ho riflettuto su quanto scritto dal magistrato. In pratica, è un liberi tutti. Ciò che è vietato dire verbalmente nel mondo reale viene sdoganato sul web, che diventa uno schermo di protezione per gli hater».  Si ritiene offesa?«Due volte. Denunciare è stato un atto dovuto, non potevo far finta di nulla di fronte a messaggi intrisi di violenza e volgarità. Penso a tutte le persone che lo scorso 25 novembre sono scese in piazza per manifestare contro la violenza sulle donne, penso a come possano leggere e interpretare un’archiviazione di questo tenore in cui si dice che è “normale” sul web usare toni “robusti”. No, non è normale se quei toni ledono i diritti dei cittadini. La violenza contro le donne ha mille forme, tutte vanno combattute. Faccio mie le parole della sorella di Giulia Cecchettin,“sei vittima solo se sei morta”». Ha già valutato con il suo avvocato se fare opposizione?«Sì, è una questione di rispetto e diritti. Da anni si parla di cyberbullismo, si insegna ai ragazzi a non odiare, a usare in modo consapevole i social spiegando che le parole possono ferire. Poi questi ragazzi tornano a casa e apprendono dai giornali che è censurabile offendere altre persone, ma tutto sommato basta creare un profilo fake. Così la polizia postale — come nel mio caso — non riesce a rintracciarti. Insomma, mi pare tutto surreale». Quali erano le sue aspettative quando ho presentato denuncia?«Certamente non un risarcimento economico. Ritengo giusto che questi hater vengano identificati e puniti. Non so, magari vietando l’uso di Internet per qualche anno. Per ora, gli è stata data una pacca sulla spalla». Lei che riflessione ha fatto?«Si susseguono campagne di sensibilizzazione in cui si invitano le donne a denunciare violenze verbali e psicologiche, oltre a quelle fisiche. Ma ordinanze come questa creano sfiducia. Ecco, non bisogna farsi scoraggiare, perché l’emancipazione sociale è passata e passerà ancora attraverso le battaglie che le donne sono capaci di portare avanti. Se accettiamo certi postulati, come quelli enunciati nell’archiviazione, torniamo ai tempi della clava». La sua è una battaglia contro il sessismo?«No, è una battaglia di diritti. Le donne, e non solo, hanno il diritto di non essere verbalmente aggredite, umiliate e offese. Un diritto che vale nella vita reale e che deve essere esteso al mondo virtuale dei social. Non può esistere una zona franca, dove vige l’impunità. Insisto, gli insulti che ho ricevuto in quei giorni mi hanno mortificata, ma non piegata. Sono una donna forte e indipendente, ho gli strumenti per affrontare situazioni di questo genere. Ma ci sono donne, ragazze e ragazzi fragili che rischiano ogni giorno di finire nel mirino degli hater. Vanno tutelati». Sui social lei non ha incontrato solo hater, però?«All’inizio erano solo commenti negativi. Poi quando la mia vicenda è stata trattata in maniera completa dai quotidiani, in molti mi hanno mostrato solidarietà. Alcune persone mi hanno contattato per chiedermi un consiglio, persone che stavano vivendo difficoltà analoghe alla mia e volevano sapere come reagire. Sono stati scambi molto profondi che poi ho trasformato in un libro, “Ribelle”, che uscirà a fine gennaio» Vai a tutte le notizie di Torino Iscriviti alla newsletter di Corriere Torino 6 dicembre 2024 2024 © RIPRODUZIONE RISERVATA",https://torino.corriere.it/notizie/cronaca/24_dicembre_06/cristina-seymandi-intervista-archiviazione-hater-12c39851-1660-41ef-adc6-32cb68ce5xlk.shtml
19,cds,cecchettin,dic2024,dic2024,Alen e quel gesto in nome di Giulia Cecchettin: un «rumore» che fa bene per una nuova coscienza maschile,"Dice che l’avrebbe fatto comunque, anche se da difendere ci fosse stato un uomo, un «maschio» anziché una donna. Invece c’era proprio lei, a terra, una donna aggredita dal «suo» ex uomo (uomo?), che la stava accoltellando con la furia cieca dei maschi che non vedono un centimetro oltre la loro ignoranza sentimentale e il «no» al rifiuto non l’hanno mai imparato.  Stava per essere uccisa. Sarebbe stata uccisa. L’ha salvata Alen, origini bosniache, ventuno anni, al lavoro con un furgone-frigo nelle terre padane, nel Reggiano. Ha messo la sua vita in gioco e ha parlato con i fatti. E ha detto che nel farlo, mentre auto e passanti ignoravano quanto stava accadendo, ha pensato a Giulia e a tutte le (troppe) Giulie uccise.Un eroe? «No, io non sono un eroe», ha detto Alen. Ha ragione, ma scendendo un po’ di scala Alen è perlomeno un esempio di coraggioso civismo ed è protagonista di un atto perfino «politico» che sembra allargare lo spartiacque fra il «prima di Giulia» e il «dopo Giulia».  Certo, un solo femminicidio in più fa peggiore e  tragico il mondo ma paradossalmente potrebbe aver iniziato a salvarlo, in quella forma di «sacrificio» orribile e involontario che ha rappresentato la morte di una ragazza che sta continuando a vivere ogni giorno in noi e nelle nostre parole, nei  pensieri che tengono insieme i padri, le sorelle e i fratelli delle vittime e perfino, paradossalmente, quelli dei parenti dei carnefici che devono fare i conti con la «normalità» dell’orrore con cui stanno vivendo e  vivranno. Nessuna santificazione, quindi, ma ci piace pensare che quel ragazzo con il furgone-frigo sia anche il prodotto del «rumore» partito dai funerali, dalle piazze, dalle università, dalle scuole. Non silenzio: rumore per tutte le Giulie e perché non ce ne siano più. Rumore non è un fastidio ma una bella parola al di là ogni retorica. E denunciare, testimoniare, contaminare, far sentire, svegliare, sollecitare coscienze e pensiero. Un «bel fastidio» da condividere. Donne e uomini, ragazze e ragazzi. In una battaglia politica, etica e lessicale comune. Gli uomini, a differenza delle donne, non fanno «comunità», se non al bar e al calcetto (copyright lo psicologo Brian Vanzo, intervistato nei giorni scorsi su questo giornale). Le donne sono più «politiche», sono sorellanza che va oltre la fratellanza, sono comunità di pensiero e di linguaggio anche al di là dei sorrisetti che qualcuno sta per fare leggendo questo articolo. Sono più politiche e «contemporanee» perché hanno le ragioni e la presa di campo (sia rivendicativo che sistemico) di chi con fatica ha conquistato e sta conquistando diritti in un mondo in cui i diritti li hanno sempre stabiliti e distribuiti gli uomini, il «potere maschile». Da sempre, chi non ha diritti  è protagonista del cambiamento. Vale per quelli conquistati dalle classi operaie e dai sindacati in oltre duecento anni di  rivoluzione industriale; vale per la rivoluzione sessuale degli Anni Sessanta di cui le donne sono state il soggetto primario, vale ancor prima per il diritto di voto che le donne hanno ottenuto solo nel 1946 in questo Paese (in tanti ancora non lo sanno, a cominciare dai giovani: lo insegnino i professori nelle scuole...) e vale per il coraggioso protagonismo che in tutto il mondo integralista  e non libero le donne mettono in campo rischiando ogni giorno il carcere e spesso la vita. Esiste, d’altra parte,  una sensibilità maschile  di cui si parla poco e che sebbene atomizzata e tantomeno condivisa si è diffusa e si sta  diffondendo nelle famiglie, nel lavoro, nello sport, nei rapporti personali.  Una cultura al di fuori degli stereotipi, degli stigmi, dei luoghi comuni. Una forma di «educazione sentimentale  maschile»  capace di produrre la cultura del rispetto e della parità e dello stesso linguaggio che viene perfino prima del «politicamente corretto» sul quale spesso si litiga ma si deve comunque ragionare. Qualcuno, urlandolo, in un celebre film,  sosteneva che «le parole sono importanti» («Chi parla male, pensa male e vive male, bisogna trovare le parole giuste: le parole sono importanti». Nanni Moretti, Palombella rossa, 1989). Usiamole in armonia con il nostro pensiero e soprattutto con i fatti. Vai a tutte le notizie di Verona Iscriviti alla newsletter del Corriere del Veneto 5 dicembre 2024 2024 © RIPRODUZIONE RISERVATA",https://corrieredelveneto.corriere.it/notizie/verona/cronaca/24_dicembre_05/alen-e-quel-gesto-in-nome-di-giulia-cecchettin-un-rumore-che-fa-bene-per-una-nuova-coscienza-maschile-7b0f3c7b-d9ce-461a-a10e-8494910e2xlk.shtml
20,cds,cecchettin,dic2024,dic2024,"Ergastolo a Filippo Turetta, la sentenza sarà impugnata: il caso tornerà davanti ai giudici","La difesa lo aveva già annunciato prima della sentenza: «Ricorreremo in Appello», avevano detto gli avvocati Giovanni Caruso e Monica Cornaviera. La procura invece attende di leggere le motivazioni per  cui martedì Filippo Turetta è stato  condannato all’ergastolo per l’omicidio di Giulia Cecchettin prima di sbilanciarsi sulle sue prossime mosse. «Leggeremo cosa scrivono i giudici», dice il procuratore reggente di Venezia, Stefano Ancilotto. La condanna alla massima pena, per la procura, è stato un successo, «ottenuto a conclusione di un’indagine notevole, perfetta, approfondita, veloce», aggiunge Ancilotto. I giudici della Corte d’Assise non hanno però riconosciuto due delle aggravanti contestate dal pm Andrea Petroni — crudeltà e stalking   — ma «è stata riconosciuta la  più importante, la premeditazione», sottolinea. Saranno appunto  le motivazioni (ci vorranno novanta giorni  perché siano depositate)  a dirimere ogni possibile dubbio della procura. In ogni caso,  è facile che la scelta cada sul ricorso. Anche perché se la procura rinunciasse, in Appello la difesa di Turetta sarebbe in un certo senso avvantaggiata nelle proprie richieste: le aggravanti escluse in primo grado non verrebbero prese di nuovo in considerazione. Gli avvocati, all’udienza del 26 novembre, avevano chiesto l’insussistenza di premeditazione,   crudeltà e   atti persecutori. E, in subordine, nel caso cioè non fosse stata accolta la prima istanza, le attenuanti generiche. In tal senso, l’esclusione di stalking e crudeltà può essere considerato un buon risultato per la difesa che ora potrà tornare a contestare la premeditazione — Caruso aveva sostenuto che si trattasse di “preordinazione” — e puntare alle attenuanti, per una riduzione di pena.  Le strategie delle due parti, accusa e difesa, potranno essere chiarite solo  a marzo, quando ci saranno le ragioni dell’ergastolo oltre alla sentenza letta dal giudice Stefano Manduzio alle 16.03 di martedì dopo cinque ore di camera di consiglio i cui lavori si sarebbero svolti in un clima di disteso, per quanto lo consenta il processo per l’omicidio di una giovane, prossima alla laurea, che ha scosso (e continua a scuotere) l’intero Paese diventando simbolo della lotta contro la violenza sulle donne. Per quanto, il pm in aula e dopo la sentenza Ancilotto, abbiamo voluto sottolineare: «Non si tratta di un processo al fenomeno dei femminicidi, ma ad una singola persona», archiviato il processo lampo (solo sette le udienze) di primo grado, resta uno strascico di polemiche con il dibattito pubblico  concentrato sull’esclusione di crudeltà e atti persecutori. A scagliarsi mercoledì sui social contro le scelte della Corte  Elena Cecchettin, sorella della vittima. «Il non riconoscimento dello stalking è una mancanza di rispetto anche verso la famiglia — scrive —. Detto questo, non parlo nemmeno dell’altra aggravante perché si commenta da sola la situazione, è un’ennesima conferma che alle istituzioni non importa nulla delle donne». E ancora, «sei vittima solo se sei morta, quello che subisci in vita te lo gestisci da sola». Le parole di Caruso («comportamenti ossessivi») sarebbero «vergognose» e a chi sostiene che  la pena sarebbe stata la stessa, la giovane replica: «Non ha capito nulla, è facile rinchiudere in cella una persona lavandosele le mani e dicendo di aver fatto giustizia. Ma è questa la vera giustizia?». Elena quindi conclude: «Sapete cosa ha ucciso mia sorella? Non solo una mano violenta, ma la giustificazione e il menefreghismo per gli stadi di violenza che anticipano il femminicidio». Senza un radicale cambiamento, tutte le parole professate dopo la sua morte «saranno al vento». Tra codice penale e sentire comune, nella definizione di atti e azioni, non sempre c’è corrispondenza. E l’articolo 61 sulle aggravanti, tra cui la crudeltà, entra nello specifico parlando di azioni crudeli e sevizie, partendo dall’assunto che un omicidio è di per sé già un atto crudele. Una sentenza della Corte di cassazione del 2015 si è soffermata in un caso che in un certo senso richiama quello dell’assassinio di Giulia Cecchettin, ossia se il numero delle coltellate (Turetta ne ha inferte 75) siano o meno consistenti con l’aggravante. Nove anni fa, la Cassazione scriveva: «La mera reiterazione dei colpi inferti non può determinare la sussistenza dell’aggravante dell’aver agito con crudeltà se tale azione non eccede i limiti connaturali rispetto all’evento preso di mira e non trasmoda in una manifestazione di efferatezza, fine a se stessa». E, quindi, va esclusa. Sul fronte degli atti persecutori, invece, il penalista Agron Xhanaj, specializzato in casi di stalking, ha spiegato: «Ritengo che la Corte abbia correttamente escluso l’aggravante  poiché, a quanto pare, il dibattimento non ha consentito di provare con certezza   la sussistenza dell’evento, ossia paura, timore, cambiamento di abitudini e ansia: sembrerebbe sia stata la vittima stessa a fissare l’ultimo incontro della sua vita». Ma le norme, ha chiarito, impongono che lo stalking «sia un reato di evento, non solo di condotta, che invece c’è stata». Vai a tutte le notizie di Venezia Mestre Iscriviti alla newsletter del Corriere del Veneto 5 dicembre 2024 © RIPRODUZIONE RISERVATA",https://corrieredelveneto.corriere.it/notizie/venezia-mestre/cronaca/24_dicembre_05/ergastolo-a-filippo-turetta-la-sentenza-sara-impugnata-il-caso-tornera-davanti-ai-giudici-f99f74e0-d980-4108-bbcc-7e69cc832xlk.shtml
